








































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































Βιβλίον τῆς ἱστορίας τοῦ Ἰησοῦ Χριστοῦ , τοῦ υἱοῦ τοῦ Δαυΐδ , τοῦ υἱοῦ τοῦ Ἀβραάμ .
Ὁ Ἀβραὰμ ἐγέννησε τὸν Ἰσαάκ , ὁ Ἰσαὰκ ἐγέννησε τὸν Ἰακώβ , ὁ Ἰακὼβ ἐγέννησε τὸν Ἰούδαν καὶ τοὺς ἀδελφούς του ,
ὁ Ἰούδας ἐγέννησε τὸν Φαρὲς καὶ τὸν Ζαρὰ ἀπὸ τὴν Θάμαρ , ὁ Φαρὲς ἐγέννησε τὸν Ἐσρώμ , ὁ Ἐσρὼμ ἐγέννησε τὸν Ἀράμ ,
ὁ Ἀρὰμ ἐγέννησε τὸν Ἀμιναδάβ , ὁ Ἀμιναδὰβ ἐγέννησε τὸν Ναασσών , ὁ Ναασσὼν ἐγέννησε τὸν Σαλμών ,
ὁ Σαλμὼν ἐγέννησε τὸν Βοὸζ ἀπὸ τὴν Ραχάβ , ὁ Βοὸζ ἐγέννησε τὸν Ὠβὴδ ἀπὸ τὴν Ρούθ , ὁ Ὠβὴδ ἐγέννησε τὸν Ἰεσσαί ,
ὁ Ἰεσσαὶ ἐγεννησε τὸν Δαυῒδ τὸν βασιλέα . Ὁ Δαυῒδ ὁ βασιλεὺς ἐγέννησε τὸν Σολομῶντα ἀπὸ τὴν σύζυγον τοῦ Οὐρία ,
ὁ Σολομὼν ἐγέννησε τὸν Ροβοάμ , ὁ Ροβοὰμ ἐγέννησε τὸν Ἀβιά , ὁ Ἀβιὰ ἐγέννησε τὸν Ἀσά ,
ὁ Ἀσὰ ἐγέννησε τὸν Ἰωσαφάτ , ὁ Ἰωσαφὰτ ἐγέννησε τὸν Ἰωράμ , ὁ Ἰωρὰμ ἐγέννησε τὸν Ὀζίαν ,
ὁ Ὀζίας ἐγέννησε τὸν Ἰωάθαμ , ὁ Ἰωάθαμ ἐγέννησε τὸν Ἄχαζ , ὁ Ἄχαζ ἐγέννησε τὸν Ἐζεκίαν ,
ὁ Ἐζεκίας ἐγέννησε τὸν Μανασσῆν , ὁ Μανασσῆς ἐγέννησε τὸν Ἀμών , ὁ Ἀμὼν ἐγέννησε τὸν Ἰωσίαν ,
ὁ Ἰωσίας ἐγέννησε τὸν Ἰεχονίαν καὶ τοὺς ἀδελφούς του κατὰ τὴν ἐποχὴν τῆς αἰχμαλωσίας εἰς τὴν Βαβυλῶνα .
Μετὰ δὲ τὴν αἰχμαλωσίαν εἰς τὴν Βαβυλῶνα ὁ Ἰεχονίας ἐγέννησε τὸν Σαλαθιήλ , ὁ Σαλαθιὴλ ἐγέννησε τὸν Ζοροβάβελ ,
ὁ Ζοροβάβελ ἐγέννησε τὸν Ἀβιούδ , ὁ Ἀβιοὺδ ἐγέννησε τὸν Ἐλιακείμ , ὁ Ἐλιακεὶμ ἐγέννησε
τὸν Ἀζώρ , ὁ Ἀζὼρ ἐγέννησε τὸν Σαδώκ , ὁ Σαδὼκ ἐγέννησε τὸν Ἀχείμ , ὁ Ἀχεὶμ ἐγέννησε τὸν Ἐλιούδ ,
ὁ Ἐλιοὺδ ἐγέννησε τὸν Ἐλεάζαρ , ὁ Ἐλεάζαρ ἐγέννησε τὸν Ματθάν , ὁ Ματθὰν ἐγέννησε τὸν Ἰακώβ ,
ὁ Ἰακὼβ ἐγέννησε τὸν Ἰωσήφ , τὸν ἄνδρα τῆς Μαρίας , ἀπὸ τὴν ὁποίαν ἐγεννήθη ὁ Ἰησοῦς , ὁ ὁποῖος λέγεται Χριστός .
Ὅλαι λοιπὸν αἱ γενεαὶ ἀπὸ τοῦ Ἀβραὰμ μέχρι τοῦ Δαυῒδ εἶναι γενεαὶ δεκατέσσερις καὶ ἀπὸ τοῦ Δαυῒδ μέχρι τῆς αἰχμαλωσίας εἰς τὴν Βαβυλῶνα εἶναι γενεαὶ δεκατέσσερις καὶ ἀπὸ τῆς αἰχμαλωσίας εἰς τὴν Βαβυλῶνα μέχρι τοῦ Χριστοῦ εἶναι γενεαὶ δεκατέσσερις .
Τοῦ δὲ Ἰησοῦ Χριστοῦ ἡ γέννησις ἔγινε κατὰ τὸν ἑξῆς τρόπον . Ἀφοῦ ἡ μητέρα του Μαρία ἀρραβωνιάσθηκε μὲ τὸν Ἰωσήφ , ἔμεινε ἔγκυος ἐκ Πνεύματος Ἁγίου πρὶν νὰ συνευρεθοῦν .
Ὁ ἄνδρας της , ὁ Ἰωσήφ , ἐπειδὴ ἦτο δίκαιος καὶ δὲν ἤθελε νὰ τὴν ἐκθέσῃ , ἐσκέφθηκε νὰ τὴν διώξῃ κρυφά .
Καὶ ἐνῷ ἔτσι ἐσκέπτετο , ἄγγελος τοῦ Κυρίου τοῦ παρουσιάσθηκε εἰς τὸ ὄνειρόν του καὶ τοῦ εἶπε , « Ἰωσήφ , υἱὲ τοῦ Δαυΐδ , μὴ φοβηθῇς νὰ πάρῃς μαζί σου τὴν Μαριάμ , τὴν γυναῖκά σου , διότι ἐκεῖνο ποὺ ἐγεννήθηκε μέσα της προέρχεται ἀπὸ Πνεῦμα Ἅγιον .
Θὰ γεννήσῃ δὲ υἱόν , τὸν ὁποῖον θὰ ὀνομάσῃς Ἰησοῦν , διότι αὐτὸς θὰ σώσῃ τὸν λαόν του ἀπὸ τὶς ἁμαρτίες του » .
Ὅλα αὐτὰ ἔγιναν διὰ νὰ ἐκπληρωθῇ ἐκεῖνο , τὸ ὁποῖον ἐλέχθῃ ἀπὸ τὸν Κύριον διὰ τοῦ προφήτου ,
Ἰδοὺ ἡ παρθένος θὰ συλλάβῃ καὶ θὰ γεννήσῃ υἱὸν καὶ θὰ τὸν ὀνομάσουν Ἐμμανουήλ , τὸ ὁποῖον μεταφραζόμενον σημαίνει , Μαζί μας εἶναι ὁ Θεός .
Ὅταν ὁ Ἰωσὴφ ἐξύπνησε , ἔκανε ὅπως τὸν διέταξε ὁ ἄγγελος τοῦ Κυρίου , ἐπῆρε δηλαδὴ τὴν γυναῖκά του μαζί του ·
καὶ δὲν εἶχε καμμίαν σχέσιν μαζί της μέχρις ὅτου ἐγέννησε τὸν υἱόν της τὸν πρωτότοκον καὶ τὸν ὠνόμασεν Ἰησοῦν .
Ὅταν ὁ Ἰησοῦς ἐγεννήθηκε εἰς τὴν Βηθλεὲμ τῆς Ἰουδαίας κατὰ τὰς ἡμέρας τοῦ Ἡρώδη τοῦ βασιλέως , ἔφθασαν μάγοι ἀπὸ τὴν Ἀνατολὴν εἰς τὰ Ἱεροσόλυμα
καὶ ἐρωτοῦσαν , « Ποῦ εἶναι ἐκεῖνος ποὺ ἐγεννήθηκε , ὁ βασιλεὺς τῶν Ἰουδαίων ; Διότι εἴδαμε τὸ ἄστρον του νὰ ἀνατέλλῃ καὶ ἤλθαμε νὰ τὸν προσκυνήσωμεν » .
Ὅταν ἄκουσε αὐτὰ ὁ βασιλεὺς Ἡρώδης , ἐταράχθηκε καὶ μαζί του ὅλη ἡ πόλις τῶν Ἱεροσολύμων
καί , ἀφοῦ συγκέντρωσε ὅλους τοὺς ἀρχιερεῖς καὶ τοὺς γραμματεῖς τοῦ λαοῦ , ἐζητοῦσε νὰ πληροφορηθῇ ἀπὸ αὐτοὺς ποῦ θὰ γεννηθῇ ὁ Χριστός .
Ἐκεῖνοι δὲ τοῦ εἶπαν , « Εἰς τὴν Βηθλεὲμ τῆς Ἰουδαίας , διότι εἶναι γραμμενον διὰ τοῦ προφήτου ,
Καὶ σύ , Βηθλεέμ , γῆ τοῦ Ἰούδα , δὲν εἶσαι μὲ κανένα τρόπον ἡ μικρότερη μεταξὺ τῶν ἡγεμόνων τοῦ Ἰούδα , διότι ἀπὸ σὲ θὰ προέλθῃ ἕνας ἀρχηγός , ὁ ὁποῖος θὰ κυβερνήσῃ τὸν λαόν μου , τὸν Ἰσραήλ » .
Τότε ὁ Ἡρώδης ἐκάλεσε κρυφὰ τοὺς μάγους καὶ ἐξακρίβωσε ἀπὸ αὐτοὺς τὸν χρόνον ποὺ ἐφάνηκε τὸ ἄστρον .
Κατόπιν τοὺς ἔστειλε εἰς τὴν Βηθλεὲμ καὶ τοὺς εἶπε , « Πηγαίνετε καὶ ἐξετάσατε ἀκριβῶς περὶ τοῦ παιδίου . Καὶ ὅταν τὸ βρῆτε , εἰδοποιήσατέ με , διὰ νὰ ἔλθω καὶ ἐγὼ νὰ τὸ προσκυνήσω » .
Αὐτοί , ἀφοῦ ἄκουσαν τὸν βασιλέα , ἔφυγαν . Καὶ νά , τὸ ἄστρον , τὸ ὁποῖον εἶχαν ἰδῆ νὰ ἀνατέλλῃ , προηγεῖτο , ἕως ὅτου ἦλθε καὶ ἐστάθηκε ἐπάνω εἰς τὸ μέρος , ὅπου εὑρίσκετο τὸ παιδί .
Μόλις εἶδαν τὸ ἄστρον , αἰσθάνθηκαν μεγάλην χαράν .
Καὶ ὅταν ἐμπῆκαν εἰς τὸ σπίτι , εἶδαν τὸ παιδὶ μαζὶ μὲ τὴν Μαρίαν τὴν μητέρα του καὶ ἔπεσαν εἰς τὴν γῆν καὶ τὸ προσκύνησαν · κατόπιν ἄνοιξαν τοὺς θησαυρούς των καὶ τοῦ προσέφεραν γιὰ δῶρα χρυσὸν καὶ λιβάνι καὶ σμύρναν .
Καὶ ἐπειδὴ καθωδηγήθησαν μὲ ὄνειρον ὑπὸ τοῦ Θεοῦ νὰ μὴ ἐπιστρέψουν εἰς τὸν Ἡρώδην , ἀνεχώρησαν εἰς τὴν πατρίδα τους ἀπὸ ἄλλον δρόμον .
Ὅταν ἀνεχώρησαν , ὁ ἄγγελος τοῦ Κυρίου ἐμφανίζεται εἰς τὸν Ἰωσὴφ εἰς ὄνειρον καὶ τοῦ λέγει , « Σήκω , πάρε τὸ παιδὶ καὶ τὴν μητέρα του καὶ φύγε εἰς τὴν Αἴγυπτον καὶ μεῖνε ἐκεῖ , ἕως ὅτου σοῦ πῶ , διότι ὁ Ἡρώδης σκοπεύει νὰ ἀναζητήσῃ τὸ παιδὶ διὰ νὰ τὸ σκοτώσῃ » .
Ὅταν ὁ Ἰωσὴφ ἐξύπνησε , ἐπῆρε νύχτα τὸ παιδὶ καὶ τὴν μητέρα του καὶ ἀνεχώρησεν εἰς τὴν Αἴγυπτον
καὶ ἔμεινεν ἐκεῖ μέχρι τοῦ θανάτου τοῦ Ἡρώδη , διὰ νὰ ἐκπληρωθῇ ἐκεῖνο ποὺ ἐλέχθη ἀπὸ τὸν Κύριον διὰ τοῦ προφήτου , Ἐξ Αἰγύπτου ἐκάλεσα τὸν υἱόν μου .
Τότε ὁ Ἡρώδης , ἐπειδὴ εἶδε ὅτι ἐξαπατήθηκε ἀπὸ τοὺς μάγους , ἐθύμωσε πάρα πολὺ καὶ ἔστειλε καὶ ἐσκότωσε ὅλα τὰ παιδιὰ εἰς τὴν Βηθλεὲμ καὶ εἰς ὅλα τὰ περίχωρά της ἀπὸ δύο ἐτῶν καὶ κάτω , σύμφωνα πρὸς τὸν χρόνον , τὸν ὁποῖον ἐξακρίβωσε ἀπὸ τοὺς μάγους .
Τότε ἐκπληρώθηκε ἐκεῖνο ποὺ ἐλέχθη διὰ τοῦ Ἱερεμία τοῦ προφήτου ,
Φωνὴ ἀκούσθηκε εἰς τὴν Ραμά , θρῆνος , κλάμα καὶ μεγάλος ὀδυρμός . Ἦτο ἡ Ραχὴλ ποὺ ἔκλαιε τὰ παιδιά της καὶ δὲν ἤθελε νὰ παρηγορηθῇ , διότι δὲν ὑπάρχουν πλέον .
Μετὰ τὸν θάνατον τοῦ Ἡρώδη , ἄγγελος τοῦ Κυρίου ἐμφανίζεται , εἰς ὄνειρον , εἰς τὸν Ἰωσήφ , ὅταν ἦτο εἰς τὴν Αἴγυπτον ,
καὶ τοῦ λέγει , « Σήκω , πάρε τὸ παιδὶ καὶ τὴν μητέρα του καὶ πήγαινε εἰς τὴν γῆν τοῦ Ἰσραήλ , διότι ἔχουν πεθάνει ἐκεῖνοι , ποὺ ἐζητοῦσαν τὴν ζωὴν τοῦ παιδιοῦ » .
Αὐτὸς δὲ ὅταν ἐξύπνησε , ἐπῆρε τὸ παιδὶ καὶ τὴν μητέρα του καὶ ἦλθεν εἰς τὴν γῆν τοῦ Ἰσραήλ .
Ἐπειδὴ ὅμως ἄκουσε ὅτι ὁ Ἀρχέλαος εἶναι βασιλεὺς τῆς Ἰουδαίας ἀντὶ τοῦ πατέρα του Ἡρώδη , ἐφοβήθηκε νὰ μεταβῇ ἐκεῖ . Εἰς ὄνειρον καθωδηγήθηκε ἀπὸ τὸν Θεὸν καὶ ἔφυγε εἰς τὰ μέρη τῆς Γαλιλαίας .
Καὶ ὅταν ἔφθασε , ἔμεινε εἰς πόλιν , ποὺ ὠνομάζετο Ναζαρέτ , διὰ νὰ ἐκπληρωθῇ ἐκεῖνο , τὸ ὁποῖον ἐλέχθη ἀπὸ τοὺς προφήτας , ὅτι δηλαδὴ θὰ ὀνομασθῇ Ναζωραῖος .
Κατὰ τὰς ἡμέρας ἐκείνας , ἐμφανίζεται ὁ Ἰωάννης ὁ Βαπτιστὴς καὶ κηρύττει εἰς τὴν ἔρημον τῆς Ἰουδαίας ,
καὶ λέγει , « Μετανοεῖτε , διότι ἐπλησίασε ἡ βασιλεία τῶν οὐρανῶν » .
Αὐτὸς εἶναι ἐκεῖνος , διὰ τὸν ὁποῖον ἐμίλησε ὁ προφήτης Ἡσαΐας , ὅταν εἶπε , Φωνὴ ἑνὸς ποὺ φωνάζει εἰς τὴν ἔρημον · ἑτοιμάσατε τὴν ὁδὸν τοῦ Κυρίου , κάμετε ἴσιους τοὺς δρόμους του .
Ὁ Ἰωάννης εἶχε ἔνδυμα ἀπὸ τρίχες καμήλου καὶ δερματίνην ζώνην γύρω ἀπὸ τὴν μέσην του , ἡ δὲ τροφή του ἦτο ἀκρίδες καὶ ἄγριον μέλι .
Τότε ἐξήρχοντο πρὸς αὐτὸν τὰ Ἱεροσόλυμα καὶ ὁλόκληρη ἡ Ἰουδαία καὶ ὅλα τὰ περίχωρα τοῦ Ἰορδάνη
καὶ ἐβαπτίζοντο ἀπὸ αὐτὸν εἰς τὸν Ἰορδάνην ποταμόν , ἀφοῦ ἐξωμολογοῦντο τὰς ἁμαρτίας των .
Ὅταν δὲ εἶδε πολλοὺς ἀπὸ τοὺς Φαρισαίους καὶ τοὺς Σαδδουκαίους νὰ ἔρχωνται εἰς τὸ βάπτισμά του , τοὺς εἶπε , « Γενεὰ ἐχιδνῶν , ποιός σᾶς ὑπέδειξε νὰ ἀποφύγετε τὴν μέλλουσαν ὀργήν ;
Κάνετε καρπὸν ἄξιον τῆς μετανοίας
καὶ μὴ νομίσετε ὅτι μπορεῖτε νὰ λέγετε μέσα σας , Πατέρα ἔχομεν τὸν Ἀβραάμ , διότι σᾶς λέγω , ὅτι ὁ Θεὸς μπορεῖ ἀπὸ τὶς πέτρες αὐτὲς νὰ κάνῃ παιδιὰ διὰ τὸν Ἀβραάμ .
Ἡ ἀξίνα εἶναι πιὰ κοντὰ εἰς τὴν ρίζαν τῶν δένδρων , καὶ κάθε δένδρον , ποὺ δὲν κάνει καρπὸν καλόν , τὸ κόβουν σύρριζα καὶ τὸ ρίχνουν στὴ φωτιά .
Ἐγὼ σᾶς βαπτίζω μὲ νερὸ διὰ μετάνοιαν . Ἐκεῖνος ὅμως ποὺ ἔρχεται κατόπιν μου , εἶναι ἰσχυρότερος ἀπὸ ἐμὲ καὶ ἐγὼ δὲν εἶμαι ἱκανὸς νὰ κρατῶ τὰ ὑποδήματά του . Αὐτὸς θὰ σᾶς βαπτίσῃ μὲ Πνεῦμα Ἅγιον καὶ μὲ φωτιά .
Τὸ φτυάρι εἶναι εἰς τὸ χέρι του καὶ θὰ καθαρίσῃ τὸ ἁλῶνί του καὶ θὰ μαζέψῃ τὸ σιτάρι του εἰς τὴν ἀποθήκην , τὸ δὲ ἄχυρον θὰ τὸ κάψῃ σὲ φωτιὰ ποὺ δὲν σβήνει » .
Τότε ἔρχεται ὁ Ἰησοῦς ἀπὸ τὴν Γαλιλαίαν εἰς τὸν Ἰορδάνην πρὸς τὸν Ἰωάννην διὰ νὰ βαπτισθῇ ἀπὸ αὐτόν .
Ὁ Ἰωάννης ὅμως τὸν ἐμπόδιζε καὶ ἔλεγε , « Ἐγὼ ἔχω ἀνάγκην νὰ βαπτισθῶ ἀπὸ σένα καὶ σὺ ἔρχεσαι σ᾽ ἐμένα ; »
Ὁ Ἰησοῦς τοῦ ἀπεκρίθη , « Ἄφησε αὐτὰ ἐπὶ τοῦ παρόντος , διότι ἔτσι εἶναι πρέπον σ᾽ ἐμᾶς , νὰ ἐκτελέσωμεν κάθε ἐντολήν » . Τότε ὁ Ἰωάννης δὲν τοῦ ἔφερε ἀντίρρησιν .
Ὅταν ὁ Ἰησοῦς ἐβαπτίσθηκε , ἀμέσως ἀνέβηκε ἀπὸ τὸ νερὸ καὶ ἰδού , ἄνοιξαν οἱ οὐρανοὶ καὶ εἶδε τὸ Πνεῦμα τοῦ Θεοῦ νὰ κατεβαίνῃ σὰν περιστερὰ καὶ νὰ ἔρχεται ἐπάνω του .
Καὶ φωνὴ ἀπὸ τοὺς οὐρανοὺς ἔλεγε , Αὐτὸς εἶναι ὁ Υἱός μου ὁ ἀγαπητός , εἰς τὸν ὁποῖον εὐαρεστοῦμαι .
Τότε ὁ Ἰησοῦς ὡδηγήθηκε ὑπὸ τοῦ Πνεύματος εἰς τὴν ἔρημον , διὰ νὰ πειρασθῇ ἀπὸ τὸν διάβολον
καί , ἀφοῦ ἐνήστεψε σαράντα ἡμέρες καὶ σαράντα νύχτες , κατόπιν ἐπείνασε .
Καὶ τὸν ἐπλησίασε ὁ διάβολος καὶ τοῦ εἶπε , « Ἐὰν εἶσαι Υἱὸς τοῦ Θεοῦ , πὲς νὰ γίνουν αὐτὲς οἱ πέτρες ψωμί » .
Ὁ Ἰησοῦς ἀπεκρίθη , « Εἶναι γραμμένον ὅτι ὁ ἄνθρωπος δὲν θὰ ζήσῃ μόνον μὲ ψωμὶ ἀλλὰ μὲ κάθε λόγον , ὁ ὁποῖος ἐξέρχεται ἀπὸ τὸ στόμα τοῦ Θεοῦ » .
Τότε ὁ διάβολος τὸν φέρνει εἰς τὴν ἁγίαν πόλιν καὶ τὸν βάζει νὰ σταθῇ εἰς τὴν ἄκρη τῆς στέγης τοῦ ναοῦ
καὶ τοῦ λέγει , « Ἐὰν εἶσαι Υἱὸς τοῦ Θεοῦ , πέσε κάτω , διότι εἶναι γραμμένον ὅτι θὰ διατάξῃ τοὺς ἀγγέλους νὰ σὲ προσέχουν καὶ νὰ σὲ σηκώνουν εἰς τὰ χέρια , διὰ νὰ μὴ σκοντάψῃ τὸ πόδι σου σὲ πέτρα » .
Ἀλλ᾽ ὁ Ἰησοῦς τοῦ ἀπήντησε , « Πάλιν εἶναι γραμμένον , Δὲν πρέπει νὰ πειράξῃς Κύριον , τὸν Θεόν σου » .
Πάλιν τὸν φέρνει ὁ διάβολος σ᾽ ἕνα πολὺ ψηλὸ βουνὸ καὶ τοῦ δείχνει ὅλας τὰς βασιλείας τοῦ κόσμου καὶ τὴν δόξαν τους
καὶ τοῦ λέγει , « Αὐτὰ θὰ σοῦ τὰ δώσω , ἐὰν πέσῃς καὶ μὲ προσκυνήσῃς » .
Τότε τοῦ λέγει ὁ Ἰησοῦς , « Πήγαινε ὀπίσω μου , Σατανᾶ , διότι εἶναι γραμμένον , Κύριον τὸν Θεόν σου πρέπει νὰ προσκυνήσῃς καὶ αὐτὸν μόνον νὰ λατρεύσῃς » .
Τότε ὁ διάβολος τὸν ἄφησε καὶ ἦλθαν ἄγγελοι καὶ τὸν ὑπηρετοῦσαν .
Ὅταν ὁ Ἰησοῦς ἄκουσε ὅτι ὁ Ἰωάννης συνελήφθη , ἔφυγε εἰς τὴν Γαλιλαίαν .
Ἄφησε τὴν Ναζαρὲτ καὶ ἦλθε νὰ κατοικήσῃ εἰς τὴν Καπερναούμ , ἡ ὁποία ἦτο κοντὰ εἰς τὴν λίμνην εἰς τὰ σύνορα Ζαβουλὼν καὶ Νεφθαλείμ ,
διὰ νὰ ἐκπληρωθῇ ἐκεῖνο , ποὺ ἐλέχθη διὰ τοῦ Ἡσαΐα τοῦ προφήτου ,
Ἡ χώρα τοῦ Ζαβουλὼν καὶ ἡ χώρα τοῦ Νεφθαλείμ , ἡ ὁποία ἐκτείνεται κοντὰ εἰς τὴν θάλασσαν , ἡ γῆ πέραν ἀπὸ τὸν Ἰορδάνην , ἡ Γαλιλαία τῶν ἐθνικῶν ,
ὁ λαός , ποὺ κάθεται εἰς τὸ σκοτάδι , εἶδε μεγάλο φῶς καὶ εἰς ἐκείνους ποὺ κάθονται εἰς τὴν χώραν καὶ τὴν σκιὰν τοῦ θανάτου , ἀνέτειλε γι᾽ αὐτοὺς φῶς .
Ἀπὸ τότε ἄρχισε ὁ Ἰησοῦς νὰ κηρύττῃ καὶ νὰ λέγῃ , « Μετανοεῖτε , διότι ἐπλησίασε ἡ βασιλεία τῶν οὐρανῶν » .
Ὅταν περπατοῦσε κοντὰ εἰς τὴν λίμνην τῆς Γαλιλαίας , εἶδε δύο ἀδελφούς , τὸν Σίμωνα , ὁ ὁποῖος ἐλέγετο Πέτρος , καὶ τὸν Ἀνδρέαν τὸν ἀδελφόν του , νὰ ρίχνουν δίχτυ εἰς τὴν λίμνην , διότι ἦσαν ψαράδες .
Καὶ τοὺς λέγει , « Ἐλᾶτε , ἀκολουθῆστέ με , καὶ θὰ σᾶς κάνω ψαράδες ἀνθρώπων » .
Αὐτοὶ ἐγκατέλειψαν ἀμέσως τὰ δίχτυα καὶ τὸν ἀκολούθησαν .
Καὶ ὅταν ἐπροχώρησε ἀπ᾽ ἐκεῖ , εἶδε ἄλλους δύο ἀδελφούς , τὸν Ἰάκωβον , τὸν υἱὸν τοῦ Ζεβεδαίου καὶ τὸν Ἰωάννην τὸν ἀδελφόν του , μέσα σὲ πλοιάριον μαζὶ μὲ τὸν Ζεβεδαῖον , τὸν πατέρα τους , νὰ ἐπισκευάζουν τὰ δίχτυα τους καὶ τοὺς ἐκάλεσε .
Αὐτοὶ ἀμέσως ἄφησαν τὸ πλοιάριον καὶ τὸν πατέρα τους καὶ τὸν ἀκολούθησαν .
Ὁ Ἰησοῦς ἐγύριζε ὁλόκληρη τὴν Γαλιλαίαν καὶ ἐδίδασκε εἰς τὰς συναγωγάς των καὶ ἐκήρυττε τὸ εὐαγγέλιον τῆς βασιλείας καὶ ἐθεράπευε κάθε ἀσθένειαν καὶ κάθε ἀδυναμίαν εἰς τὸν λαόν .
Καὶ ἡ φήμη του διαδόθηκε εἰς ὅλην τὴν Συρίαν καὶ τοῦ ἔφεραν ὅλους ὅσοι ἔπασχαν ἀπὸ διάφορες ἀρρώστειες καὶ ὅλους ὅσοι ἐβασανίζοντο ἀπὸ ἀσθενείας , ὅσους ἦσαν δαιμονιζόμενοι καὶ σεληνιαζόμενοι καὶ παραλυτικοί , καὶ τοὺς ἐθεράπευσε .
Καὶ πολλὰ πλήθη λαοῦ τὸν ἀκολούθησαν ἀπὸ τὴν Γαλιλαίαν , ἀπὸ τὴν Δεκάπολιν , τὰ Ἱεροσόλυμα , τὴν Ἰουδαίαν καὶ ἀπὸ τὴν χώραν πέραν ἀπὸ τὸν Ἰορδάνην .
Ὅταν εἶδε τὰ πλήθη τοῦ λαοῦ , ἀνέβηκε εἰς τὸ ὄρος . Καὶ ὅταν ἐκάθησε , ἦλθαν κοντά του οἱ μαθηταί του .
Τότε ἄνοιξε τὸ στόμα του καὶ τοὺς ἐδίδασκε καὶ ἔλεγε ,
« Μακάριοι εἶναι οἱ ταπεινόφρονες , διότι ἡ βασιλεία τῶν οὐρανῶν εἶναι δική τους .
Μακάριοι εἶναι ἐκεῖνοι ποὺ πενθοῦν , διότι αὐτοὶ θὰ παρηγορηθοῦν .
Μακάριοι εἶναι οἱ πρᾶοι , διότι αὐτοὶ θὰ κληρονομήσουν τὴν γῆν .
Μακάριοι εἶναι ἐκεῖνοι , ποὺ πεινοῦν καὶ διψοῦν τὴν δικαιοσύνην , διότι αὐτοὶ θὰ χορτάσουν .
Μακάριοι εἶναι οἱ ἐλεήμονες , διότι αὐτοὶ θὰ ἐλεηθοῦν .
Μακάριοι εἶναι ἐκεῖνοι ποὺ ἔχουν καθαρὴ καρδιά , διότι αὐτοὶ θὰ ἰδοῦν τὸν Θεόν .
Μακάριοι εἶναι οἱ εἰρηνοποιοί , διότι αὐτοὶ θὰ ὀνομασθοῦν υἱοὶ τοῦ Θεοῦ .
Μακάριοι εἶναι ἐκεῖνοι , ποὺ καταδιώκονται χάριν τῆς δικαιοσύνης , διότι ἡ βασιλεία τῶν οὐρανῶν εἶναι δική τους .
Μακάριοι θὰ εἶσθε , ὅταν θὰ σᾶς ὑβρίσουν καὶ θὰ σᾶς καταδιώξουν καὶ θὰ ποῦν ἐναντίον σας κάθε κακὸ πρᾶγμα , λέγοντες ψέμματα ἐξ αἰτίας μου .
Νὰ χαίρετε τότε καὶ νὰ ἀγαλλιᾶσθε , διότι ἡ ἀνταμοιβή σας θὰ εἶναι μεγάλη εἰς τοὺς οὐρανούς · ἔτσι κατεδίωξαν τοὺς προφήτας , ποὺ ἔζησαν πρὶν ἀπὸ σᾶς » .
« Σεῖς εἶσθε τὸ ἁλάτι τῆς γῆς . Ἐὰν τὸ ἁλάτι χάσῃ τὴν ἁλμύρα του , πῶς θὰ γίνῃ πάλιν ἁλμυρό ; Δὲν ἔχει πλέον καμμίαν ἀξίαν παρὰ νὰ πεταχθῇ ἔξω καὶ νὰ καταπατῆται ἀπὸ τοὺς ἀνθρώπους .
Σεῖς εἶσθε τὸ φῶς τοῦ κόσμου · δὲν εἶναι δυνατὸν νὰ κρυφθῇ πόλις , ποὺ βρίσκεται ἐπάνω σ᾽ ἕνα βουνό .
Οὔτε ἀνάβουν λυχνάρι καὶ τὸ τοποθετοῦν κάτω ἀπὸ τὸ μόδι , ἀλλ᾽ ἐπάνω εἰς τὸν λυχνοστάτην καὶ ἔτσι λάμπει εἰς ὅλους , ποὺ βρίσκονται εἰς τὸ σπίτι .
Ἔτσι πρέπει νὰ λάμψῃ τὸ φῶς σας ἐμπρὸς στοὺς ἀνθρώπους , διὰ νὰ ἰδοῦν τὰ καλά σας ἔργα καὶ νὰ δοξάσουν τὸν Πατέρα σας ποὺ εἶναι εἰς τὸν οὐρανόν » .
« Μὴ νομίσετε ὅτι ἦλθα διὰ νὰ καταργήσω τὸν νόμον ἢ τοὺς προφήτας . Δὲν ἦλθα νὰ καταργήσω , ἀλλὰ νὰ ἐκπληρώσω .
Ἀλήθεια σᾶς λέγω , ἕως ὅτου παρέλθῃ ὁ οὐρανὸς καὶ ἡ γῆ , οὔτε ἕνα γιῶτα ἢ μικρὴ στιγμὴ δὲν θὰ καταργηθῇ ἀπὸ τὸν νόμον , μέχρις ὅτου γίνουν ὅλα .
Ἐκεῖνος λοιπὸν ποὺ θὰ παραβῇ μίαν ἀπὸ τὰς ἐντολὰς αὐτὰς τὰς ἐλαχίστας καὶ διδάξῃ τοὺς ἄλλους νὰ κάνουν τὸ ἴδιο , αὐτὸς θὰ ὀνομασθῇ ἐλάχιστος εἰς τὴν βασιλείαν τῶν οὐρανῶν , ἐνῷ ἐκεῖνος ποὺ τὰς ἐφαρμόζει καὶ τὰς διδάσκει , αὐτὸς θὰ ὀνομασθῇ μεγάλος εἰς τὴν βασιλείαν τῶν οὐρανῶν .
Διότι σᾶς λέγω ὅτι , ἐὰν ἡ ἀρετή σας δὲν ὑπερβαίνῃ τὴν ἀρετὴν τῶν γραμματέων καὶ Φαρισαίων , δὲν θὰ μπῆτε εἰς τὴν βασιλείαν τῶν οὐρανῶν » .
« Ἔχετε ἀκούσει ὅτι εἶπαν εἰς τοὺς ἀρχαίους , Μὴ φονεύσῃς , ἐκεῖνος δέ , ποὺ θὰ φονεύσῃ , θὰ πρέπει νὰ δικασθῇ .
Ἐγὼ ὅμως σᾶς λέγω , ὅτι καθένας ποὺ ὀργίζεται ἐναντίον τοῦ ἀδελφοῦ του χωρὶς λόγον , πρέπει νὰ δικασθῇ . Ἐκεῖνος δέ , ποὺ θὰ πῇ εἰς τὸν ἀδελφόν του « Ρακά » , αὐτὸς πρέπει νὰ παραπεμφθῇ εἰς τὸ Συνέδριον . Ἐκεῖνος πάλιν ποὺ θὰ πῇ , « Μωρέ » , αὐτὸς πρέπει νὰ παραδοθῇ εἰς τὴν πυρίνην γέενναν .
Ἐάν , ὅταν προσφέρῃς τὸ δῶρόν σου εἰς τὸ θυσιαστήριον , θυμηθῇς ὅτι ὁ ἀδελφός σου ἔχει κάτι ἐναντίον σου ,
τότε ἄφησε τὸ δῶρόν σου ἐμπρὸς εἰς τὸ θυσιαστήριον καὶ πήγαινε πρῶτα νὰ συμφιλιωθῇς μὲ τὸν ἀδελφόν σου , καὶ τότε ἔλα νὰ προσφέρῃς τὸ δῶρόν σου .
Δεῖξε τὴν συμφιλιωτικήν σου διάθεσιν πρὸς τὸν ἀντίδικόν σου , ἐφ᾽ ὅσον εἶσαι μαζί του εἰς τὸν δρόμον πρὸς τὸ δικαστήριον , διὰ νὰ μὴ σὲ παραδώσῃ ὁ ἀντίδικος εἰς τὸν κριτὴν καὶ ὁ κριτὴς εἰς τὸν δεσμοφύλακα καὶ ριφθῇς εἰς τὴν φυλακήν .
Σὲ βεβαιῶ , ὅτι δὲν θὰ βγῇς ἀπὸ ἐκεῖ μέσα , ἕως ὅτου πληρώσῃς καὶ τὸ τελευταῖον λεπτόν » .
« Ἔχετε ἀκούσει ὅτι εἶπαν εἰς τοὺς ἀρχαίους , Μὴ μοιχεύσῃς .
Ἐγὼ ὅμως σᾶς λέγω , ὅτι κάθε ἄνθρωπος ποὺ βλέπει μιὰ γυναῖκα καὶ τὴν ἐπιθυμεῖ , ἤδη διέπραξε μὲ αὐτὴν μοιχείαν μέσα στὴν καρδιά του .
Ἐὰν ὁ δεξιός σου ὀφθαλμὸς σὲ σκανδαλίζῃ , βγάλε τον καὶ πέταξέ τον μακρυά , διότι σὲ συμφέρει νὰ χαθῇ ἕνα ἀπὸ τὰ μέλη σου παρὰ νὰ ριφθῇ ὅλον σου τὸ σῶμα εἰς τὴν γέενναν .
Καὶ ἐὰν τὸ δεξί σου χέρι σὲ σκανδαλίζῃ , κόψε το καὶ ρίξε το μακρυά , διότι σὲ συμφέρει νὰ χαθῇ ἕνα ἀπὸ τὰ μέλη σου παρὰ νὰ ριφθῇ ὁλόκληρον τὸ σῶμά σου εἰς τὴν γέενναν .
Εἶπαν ὅτι , Ὅποιος χωρίσῃ τὴν σύζυγόν του , ὀφείλει νὰ τῆς δώσῃ γραπτὸν διαζύγιον .
Ἐγὼ ὅμως σᾶς λέγω , ὅτι ὅποιος χωρίσῃ τὴν σύζυγόν του ἐκτὸς ἕνεκα πορνείας , αὐτὸς τὴν ἀναγκάζει νὰ διαπράξῃ μοιχείαν καὶ ὅποιος νυμφευθῇ μίαν χωρισμένην διαπράττει μοιχείαν » .
« Πάλιν ἔχετε ἀκούσει ὅτι εἶπαν εἰς τοὺς ἀρχαίους , Μὴ παραβαίνῃς τὸν ὅρκον σου , ἀλλὰ νὰ ἐκπληρώνῃς τοὺς ὅρκους σου ποὺ ἔδωκες εἰς τὸν Κύριον .
Ἐγὼ ὅμως σᾶς λέγω , νὰ μὴ ὁρκίζεσθε καθόλου , οὔτε εἰς τὸν οὐρανόν , διότι εἶναι θρόνος τοῦ Θεοῦ ,
οὔτε εἰς τὴν γῆν , διότι εἶναι ὑποπόδιον τῶν ποδιῶν του , οὔτε εἰς τὰ Ἱεροσόλυμα , διότι εἶναι ἡ πόλις τοῦ μεγάλου βασιλέως ,
οὔτε εἰς τὸ κεφάλι σου νὰ ὁρκίζεσαι , διότι δὲν εἶσαι εἰς θέσιν νὰ κάνῃς μίαν τρίχα ἄσπρη ἢ μαύρη .
Ἀλλ᾽ ὁ λόγος σας ἂς εἶναι ναὶ ναί , ὄχι ὄχι . Τὸ ἐπὶ πλέον ἀπὸ αὐτὰ προέρχεται ἀπὸ τὸ πονηρὸν » .
« Ἔχετε ἀκούσει ὅτι εἶπαν , Μάτι γιὰ μάτι καὶ δόντι γιὰ δόντι .
Ἐγὼ ὅμως σᾶς λέγω , νὰ μὴ ἀντιστέκεσθε εἰς τὸν πονηρόν , ἀλλ᾽ ὅποιος σὲ κτυπήσῃ εἰς τὸ δεξὶ σαγόνι , νὰ τοῦ στρεψῃς καὶ τὸ ἄλλο .
Καὶ εἰς ἐκεῖνον ποὺ θέλει νὰ σὲ πάῃ στὸ δικαστήριον καὶ νὰ πάρῃ τὸ ὑποκάμισό σου ἄφησέ του καὶ τὸ ἐπανωφόρι .
Καὶ ὅποιος σοῦ ἐπιβάλλει ἀγγαρείαν ἕνα μίλι , πήγαινε μαζί του δύο .
Δίνε εἰς ὅποιον σοῦ ζητεῖ καὶ εἰς ἐκεῖνον , ποὺ θέλει νὰ δανεισθῇ ἀπὸ σέ , μὴ ἀρνηθῇς » .
« Ἔχετε ἀκούσει ὅτι εἶπαν , Νὰ ἀγαπᾶς τὸν πλησίον σου καὶ νὰ μισῇς τὸν ἐχθρόν σου .
Ἐγὼ ὅμως σᾶς λέγω , ἀγαπᾶτε τοὺς ἐχθρούς σας , εὐλογεῖτε ἐκείνους ποὺ σᾶς καταρῶνται , εὐεργετεῖτε ἐκείνους ποὺ σᾶς μισοῦν καὶ προσεύχεσθε δι᾽ ἐκείνους ποὺ σᾶς κακομεταχειρίζονται καὶ σᾶς καταδιώκουν ,
διὰ νὰ γίνετε παιδιὰ τοῦ Πατέρα σας , ποὺ εἶναι εἰς τοὺς οὐρανούς , διότι αὐτὸς ἀνατέλλει τὸν ἥλιόν του διὰ τοὺς πονηροὺς καὶ ἀγαθοὺς καὶ βρέχει διὰ τοὺς δικαίους καὶ ἀδίκους .
Διότι ἐὰν ἀγαπήσετε ἐκείνους ποὺ σᾶς ἀγαποῦν , ποίαν ἀνταμοιβὴν ἔχετε ; Δὲν κάνουν τὸ ἴδιο καὶ οἱ τελῶναι ;
Καὶ ἐὰν χαιρετᾶτε μόνον τοὺς ἀδελφούς σας , τί περισσότερον κάνετε ; Δὲν κάνουν τὸ ίδιο καὶ οἱ τελῶναι ;
Νὰ εἶσθε λοιπὸν τέλειοι , ὅπως καὶ ὁ Πατέρας σας , ὁ οὐράνιος , εἶναι τέλειος » .
« Προσέχετε νὰ μὴ κάνετε τὴν ἐλεημοσύνην σας ἐμπρὸς στοὺς ἀνθρώπους , διὰ νὰ σᾶς ἰδοῦν · ἀλλοιῶς , δὲν θὰ ἔχετε ἀνταμοιβὴν ἀπὸ τὸν Πατέρα σας , ποὺ εἶναι εἰς τοὺς οὐρανούς .
Ὅταν λοιπὸν κάνῃς ἐλημοσύνην , μὴ τὸ διαλαλήσῃς μπροστά σου , ὅπως κάνουν οἱ ὑποκριταὶ εἰς τὰς συναγωγὰς καὶ εἰς τοὺς δρόμους , διὰ νὰ τοὺς θαυμάζουν οἱ ἄνθρωποι . Ἀλήθεια σᾶς λέγω , ὅτι αὐτοὶ ἔχουν λάβει τὴν ἀνταμοιβήν τους .
Ὅταν κάνῃς ἐλεημοσύνην , ἂς μὴ γνωρίζῃ τὸ ἀριστερό σου χέρι τί κάνει τὸ δεξί ,
διὰ νὰ γίνεται ἡ ἐλεημοσύνη σου εἰς τὰ κρυφὰ καὶ ὁ Πατέρας σου , ποὺ βλέπει τί γίνεται εἰς τὰ κρυφά , θὰ σὲ ἀνταμείψῃ εἰς τὰ φανερά » .
« Ὅταν προσεύχεσαι , νὰ μὴ εἶσαι ὅπως οἱ ὑποκριταί , εἰς τοὺς ὁποίους ἀρέσει νὰ προσεύχωνται ὄρθιοι εἰς τὰς συναγωγὰς καὶ εἰς τὰς γωνίας τῶν πλατειῶν , διὰ νὰ τοὺς βλέπουν οἱ ἄνθρωποι · ἀλήθεια σᾶς λέγω , ὅτι αὐτοὶ ἔχουν λάβει τὴν ἀνταμοιβὴν τους .
Ἀλλὰ σύ , ὅταν προσεύχεσαι , πήγαινε εἰς τὸ πιὸ ἀπόμερον δωμάτιόν σου , κλεῖσε τὴν πόρτα καὶ προσευχήσου εἰς τὸν Πατέρα σου , ὁ ὁποῖος εἶναι παρὼν ἐκεῖ εἰς τὸ κρυφὸ μέρος , καὶ ὁ Πατέρας σου , ποὺ βλέπει τί γίνεται εἰς τὰ κρυφά , θὰ σὲ ἀνταμοίψῃ εἰς τὰ φανερά .
Ὅταν δὲ προσεύχεσθε , μὴ λέγετε πολλὰ καὶ ἀνόητα , ὅπως κάνουν οἱ ἐθνικοί , ποὺ νομίζουν ὅτι μὲ τὴν πολυλογίαν τους θὰ εἰσακουσθοῦν .
Μὴ γίνετε λοιπὸν ὅμοιοι μ᾽ αὐτούς , διότι ὁ Πατέρας σας γνωρίζει καλὰ ἐκεῖνα ποὺ ἔχετε ἀνάγκην , πρὶν τοῦ τὰ ζητήσετε » .
« Ὡς ἑξῆς λοιπὸν νὰ προσεύχεσθε : « Πατέρα μας ἐπουράνιε , ἂς τιμᾶται ὡς ἅγιον τὸ ὄνομά σου ·
ἂς ἔλθῃ ἡ βασιλεία σου · ἂς γίνῃ τὸ θέλημά σου , ὅπως εἰς τὸν οὐρανόν , ἔτσι καὶ εἰς τὴν γῆν .
Τὸ καθημερινό μας ψωμὶ δός μας σήμερα
καὶ συγχώρησε ὅ , τι κακὸ ἔχομε κάνει , ὅπως καὶ ἐμεῖς συγχωροῦμεν ἐκείνους ποὺ μᾶς ἔχουν κάνει κακό .
Καὶ μὴ ἐπιτρέψῃς νὰ πέσωμε σὲ πειρασμόν , ἀλλὰ σῶσέ μας ἀπὸ τὸν πονηρόν . Διότι δική σου εἶναι ἡ βασιλεία καὶ ἡ δύναμις καὶ ἡ δόξα εἰς τοὺς αἰῶνας τῶν αἰώνων , Ἀμήν . »
Ἐὰν συγχωρήσετε εἰς τοὺς ἀνθρώπους ὅ , τι κακὸ ἔχουν κάνει , θὰ συγχωρήσῃ καὶ σᾶς ὁ Πατέρας σας ὁ οὐράνιος .
Ἐὰν ὅμως δὲν συγχωρῆτε τοὺς ἀνθρώπους , τότε οὔτε καὶ ὁ Πατέρας σας θὰ συγχωρήσῃ τὰ παραπτώματά σας » .
« Ὅταν νηστεύετε , μὴ γίνεσθε σκυθρωποὶ ὅπως οἱ ὑποκριταί , οἱ ὁποῖοι παραμορφώνουν τὰ πρόσωπά τους , διὰ νὰ τοὺς ἰδοῦν οἱ ἄνθρωποι ὅτι νηστεύουν . Ἀλήθεια σᾶς λέγω , ὅτι ἔχουν λάβει τὴν ἀνταμοιβήν τους .
Σὺ ὅμως ὅταν νηστεύῃς , ἄλειψε τὸ κεφάλι σου καὶ πλύνε τὸ πρόσωπόν σου ,
διὰ νὰ μὴ ἰδοῦν οἱ ἄνθρωποι ὅτι νηστεύεις ἀλλὰ μόνον ὁ Πατέρας σου , ποὺ εἶναι ἐκεῖ παρὼν κρυφά , καὶ ὁ Πατέρας σου , ποὺ βλέπει τί γίνεται εἰς τὰ κρυφά , θὰ σὲ ἀνταμείψῃ εἰς τὰ φανερά » .
« Μὴ θησαυρίζετε διὰ τὸν ἑαυτόν σας θησαυροὺς εἰς τὴν γῆν , ὅπου ὁ σκόρος καὶ ἡ σαπίλα τοὺς καταστρέφουν καὶ ὅπου οἱ κλέπται κάνουν διάρρηξιν καὶ τοὺς κλέβουν ,
ἀλλὰ θησαυρίζετε διὰ τὸν ἑαυτόν σας θησαυροὺς εἰς τὸν οὐρανόν , ὅπου οὔτε σκόρος οὔτε σαπίλα τοὺς καταστρέφει καὶ ὅπου κλέπται δὲν κάνουν διάρρηξιν καὶ κλέβουν .
Διότι ὅπου εἶναι ὁ θησαυρός σου , ἐκεῖ θὰ εἶναι καὶ ἡ καρδιά σου » .
« Τὸ λυχνάρι τοῦ σώματος εἶναι τὸ μάτι . Ἐὰν τὸ μάτι σου εἶναι ὑγιές , ὅλον σου τὸ σῶμα θὰ εἶναι φωτεινόν .
Ἐὰν ὅμως τὸ μάτι σου ἀσθενῇ , τότε ὅλον τὸ σῶμά σου θὰ εἶναι σκοτεινόν . Ἀλλ᾽ ἐὰν τὸ ἐσωτερικόν σου φῶς εἶναι σκοτάδι , πόσον μεγάλο εἶναι τὸ σκοτάδι ;
Κανεὶς δὲν μπορεῖ νὰ δουλεύῃ δύο κυρίους , διότι ἤ τὸν ἕνα θὰ μισήσῃ καὶ τὸν ἄλλον θὰ ἀγαπήσῃ , ἤ εἰς τὸν ἕνα θὰ προσκολληθῇ καὶ τὸν ἄλλον θὰ καταφρονήσῃ . Δὲν μπορεῖτε νὰ δουλεύετε τὸν Θεὸν καὶ τὸν μαμωνᾶν » .
« Διὰ τοῦτο σᾶς λέγω , Μὴ μεριμνᾶτε διὰ τὴν ζωήν σας τί θὰ φάγετε ἤ τί θὰ πιῆτε , οὔτε διὰ τὸ σῶμα σας τί θὰ φορέσετε . Δὲν ἀξίζει ἡ ζωὴ περισσότερον ἀπὸ τὴν τροφὴν καὶ τὸ σῶμα ἀπὸ τὸ ἔνδυμα ;
Κυττάξετε τὰ πτηνὰ τοῦ οὐρανοῦ , οὔτε σπείρουν οὔτε θερίζουν οὔτε ἀποθηκεύουν , καὶ ὁ Πατέρας σας ὁ οὐράνιος τὰ τρέφει . Δὲν ἔχετε σεῖς μεγαλύτερην ἀξίαν ἀπὸ αὐτά ;
Ποιός δὲ ἀπὸ σᾶς , ὅσον καὶ ἂν φροντίσῃ , μπορεῖ νὰ προσθέσῃ εἰς τὸ ἀνάστημά του ἕνα πῆχυν ;
Καὶ γιατί μεριμνᾶτε γιὰ ἐνδύματα ; Παρατηρήσατε τὰ κρίνα τοῦ ἀγροῦ πῶς αὐξάνουν , οὔτε κοπιάζουν , οὔτε γνέθουν ,
ἀλλὰ σᾶς λέγω , ὅτι οὔτε ὁ Σολομὼν εἰς ὅλην του τὴν δόξαν δὲν ἐντύθηκε σὰν ἕνα ἀπὸ αὐτά .
Ἐὰν τὸ χορτάρι τοῦ ἀγροῦ , ποὺ σήμερα ὑπάρχει καὶ αὔριον τὸ ρίχνουν εἰς τὸν φοῦρνον , ὁ Θεὸς τὸ ντύνει , τόσον ὡραῖα , πόσον περισσότερον ἐσᾶς , ὀλιγόπιστοι ;
Μὴ μεριμνᾶτε λοιπὸν καὶ μὴ λέγετε , « Τί θὰ φᾶμε » ἤ « τί θὰ πιοῦμε » ἤ « τί θὰ ἐνδυθοῦμε ; » .
Διότι ὅλα αὐτὰ τὰ ἐπιδιώκουν οἱ ἐθνικοί . Γνωρίζει ὁ Πατέρας σας ὁ οὐράνιος ὅτι ἔχετε ἀνάγκην ἀπ᾽ ὅλα αὐτά .
Ζητᾶτε πρῶτα τὴν βασιλείαν τοῦ Θεοῦ καὶ τὴν δικαιοσύνην του καὶ τότε ὅλα αὐτὰ θὰ σᾶς χορηγηθοῦν .
Μὴ μεριμνᾶτε λοιπὸν διὰ τὴν αὔριον , διότι ἡ αὐριανὴ ἡμέρα θὰ φροντίσῃ διὰ τὰ δικά της πράγματα . Φθάνει ἡ στενοχώρια τῆς ἡμέρας » .
« Μὴ κατακρίνετε , διὰ νὰ μὴ κατακριθῆτε ,
διότι μὲ τὸ κριτήριον ποὺ κρίνετε , θὰ κριθῆτε , καὶ μὲ τὸ μέτρον ποὺ μετρᾶτε , θὰ μετρηθῆτε .
Γιατί βλέπεις τὴν ἀγκίδα , ποὺ εἶναι εἰς τὸ μάτι τοῦ ἀδελφοῦ σου , ἐνῷ τὸ δοκάρι , ποὺ εἶναι εἰς τὸ μάτι σου , δὲν τὸ παρατηρεῖς ;
Ἢ πῶς θὰ πῇς εἰς τὸν ἀδελφόν σου , « Ἄφησέ με νὰ βγάλω τὴν ἀγκίδα ἀπὸ τὸ μάτι σου » , ὅταν ὑπάρχῃ ἐκεῖνο τὸ δοκάρι εἰς τὸ δικό σου τὸ μάτι ;
Ὑποκριτά , βγάλε πρῶτα ἀπὸ τὸ δικό σου μάτι τὸ δοκάρι , καὶ τότε θὰ ἰδῇς καθαρὰ γιὰ νὰ βγάλῃς τὴν ἀγκίδα ἀπὸ τὸ μάτι τοῦ ἀδελφοῦ σου .
Μὴ δίνετε τὸ ἅγιον εἰς τὰ σκυλιὰ καὶ μὴ ρίχνετε ἐμπρὸς εἰς τοὺς χοίρους τὰ μαργαριτάρια σας , μὴ τυχὸν τὰ καταπατήσουν μὲ τὰ πόδια τους καὶ ἔπειτα στραφοῦν καὶ σᾶς ξεσχίσουν » .
« Ζητᾶτε καὶ θὰ σᾶς δοθῇ , ἐρευνᾶτε καὶ θὰ βρῆτε , κτυπᾶτε καὶ θὰ σᾶς ἀνοιχθῇ ἡ πόρτα .
Διότι καθένας ποὺ ζητᾶ , λαμβάνει , καὶ καθένας ποὺ ἐρευνᾶ , βρίσκει , καὶ εἰς ἐκεῖνον ποὺ κτυπᾶ , θὰ τοῦ ἀνοιχθῇ ἡ πόρτα .
Ἢ ποιός ἀπὸ σᾶς , ὅταν τὸ παιδί του ζητήσῃ ψωμί , θὰ τοῦ δώσῃ πέτρα ;
Ἢ ἐὰν τοῦ ζητήσῃ ψάρι , θὰ τοῦ δώσῃ φίδι ;
Ἐὰν λοιπὸν σεῖς , ποὺ εἶσθε κακοί , ξέρετε νὰ δίνετε ὠφέλιμα πράγματα εἰς τὰ παιδιά σας , πόσο μᾶλλον ὁ Πατέρας σας ὁ οὐράνιος θὰ δώσῃ ἀγαθὰ πράγματα εἰς ἐκείνους ποὺ τὸν παρακαλοῦν ; » .
« Ὅλα ὅσα θέλετε νὰ σᾶς κάνουν οἱ ἄνθρωποι , κάνετε καὶ σεῖς τὰ ἴδια σ᾽ αὐτούς . Αὐτὸς εἶναι ὁ νόμος καὶ οἱ προφῆται » .
« Νὰ μπαίνετε ἀπὸ τὴν στενὴν πύλην , διότι εἶναι πλατειὰ ἡ πύλη καὶ εὐρύχωρος ὁ δρόμος , ποὺ ὁδηγεῖ εἰς τὴν καταστροφήν , καὶ πολλοὶ εἶναι ἐκεῖνοι , ποὺ μπαίνουν ἀπὸ αὐτήν .
Στενὴ εἶναι ἡ πύλη καὶ στενόχωρος ὁ δρόμος , ποὺ ὁδηγεῖ εἰς τὴν ζωήν , καὶ ὁλίγοι εἶναι ἐκεῖνοι ποὺ τὸν βρίσκουν » .
« Προσέχετε τοὺς ψευδοπροφήτας , οἱ ὁποῖοι σᾶς ἔρχονται μὲ ἔνδυμα προβάτων , ἐνῷ μέσα τους εἶναι λύκοι ἁρπακτικοί .
Ἀπὸ τοὺς καρπούς των θὰ τοὺς ἀναγνωρίσετε . Μήπως μαζεύουν ἀπὸ τὰ ἀγκάθια σταφύλια ἢ ἀπὸ τοὺς τριβόλους σῦκα ;
Ἔτσι , κάθε δένδρον καλὸν παράγει καρποὺς καλούς , καὶ τὸ σάπιο δένδρον παράγει καρποὺς κακούς .
Δὲν εἶναι δυνατὸν ἕνα καλὸν δένδρον νὰ φέρῃ καρποὺς κακούς , οὔτε ἕνα σάπιο δένδρον νὰ φέρῃ καρποὺς καλούς .
Κάθε δένδρον , ποὺ δὲν κάνει καλὸν καρπόν , τὸ κόβουν σύρριζα καὶ τὸ ρίχνουν στὴ φωτιά .
Ὥστε λοιπὸν ἀπὸ τοὺς καρπούς των θὰ τοὺς ἀναγνωρίσετε » .
« Δὲν θὰ μπῇ εἰς τὴν βασιλείαν τῶν οὐρανῶν καθένας ποὺ μοῦ λέγει , « Κύριε , Κύριε , » ἀλλ᾽ ἐκεῖνος ποὺ κάνει τὸ θέλημα τοῦ Πατέρα μου τοῦ ἐπουρανίου .
Πολλοὶ θὰ μοῦ ποῦν τὴν ἡμέραν ἐκείνην , « Κύριε , Κύριε , δὲν ἐπροφητεύσαμεν εἰς τὸ ὄνομά σου καὶ εἰς τὸ ὄνομά σου δὲν ἐβγάλαμε δαιμόνια καὶ εἰς τὸ ὄνομά σου δὲν ἐκάναμε πολλὰ θαύματα ; »
Καὶ τότε θὰ τοὺς ὁμολογήσω , « Ποτὲ δὲν σᾶς ἐγνώρισα · φύγετε ἀπὸ ἐμὲ σεῖς οἱ ἐργάται τῆς ἀνομίας » .
« Καθέναν λοιπόν , ποὺ ἀκούει τοὺς λόγους μου τοὺτους καὶ τοὺς ἐκτελεῖ , θὰ τὸν παρομοιάσω μὲ ἄνθρωπον φρόνιμον , ὁ ὁποῖος ἔκτισε τὸ σπίτι του ἐπάνω στὴν πέτρα .
Καὶ κατέβηκε ἡ βροχὴ καὶ ἦλθαν οἱ ποταμοὶ καὶ ἐφύσησαν οἱ ἄνεμοι καὶ ἔπεσαν ἐπάνω εἰς τὸ σπίτι ἐκεῖνο , ἀλλ᾽ αὐτὸ δὲν ἔπεσε , διότι ἦτο θεμελιωμένον ἐπάνω σὲ πέτρα .
Καὶ καθένας ποὺ ἀκούει τοὺς λόγους τούτους , ἀλλὰ δὲν τοὺς ἐκτελεῖ , μοιάζει μὲ ἄνθρωπον μωρόν , ὁ ὁποῖος ἔκτισε τὸ σπίτι του ἐπάνω στὴν ἄμμον .
Καὶ κατέβηκε ἡ βροχὴ καὶ ἦλθαν οἱ ποταμοὶ καὶ ἐφύσησαν οἱ ἄνεμοι καὶ ἐκτύπησαν ἐπάνω στὸ σπίτι ἐκεῖνο καὶ ἔπεσε . Καὶ τὸ πέσιμό του ἦτο μεγάλο » .
Ὅταν ὁ Ἰησοῦς ἐτελείωσε τοὺς λόγους αὐτούς , ὁ κόσμος ἐθαύμαζε διὰ τὴν διδασκαλίαν του ,
διότι τοὺς ἐδίδασκε σὰν ἕνας ποὺ ἔχει ἐξουσίαν , καὶ ὄχι ὅπως οἱ γραμματεῖς .
Ὅταν κατέβηκε ἀπὸ τὸ ὄρος , τὸν ἀκολούθησε κόσμος πολύς .
Καὶ ἕνας λεπρός , ἀφοῦ τὸν ἐπλησίασε , τὸν προσκυνοῦσε καὶ ἔλεγε , « Κύριε , ἐὰν θέλῃς , μπορεῖς νὰ μὲ καθαρίσῃς » .
Καὶ ὁ Ἰησοῦς ἅπλωσε τὸ χέρι του , τὸν ἄγγιξε καὶ εἶπε , « Θέλω , καθαρίσου » . Καὶ ἀμέσως ἐκαθαρίσθηκε ἡ λέπρα του .
Καὶ τοῦ λέγει ὁ Ἰησοῦς , « Κύτταξε , νὰ μὴ πῇς τίποτε σὲ κανέναν , ἀλλὰ πήγαινε , δεῖξε τὸν ἑαυτόν σου εἰς τὸν ἱερέα καὶ πρόσφερε τὸ δῶρον , ποὺ διέταξε ὁ Μωϋσῆς , διὰ νὰ τοὺς δείξῃς τὴν ὑπακοήν σου » .
Ὅταν ἐμπῆκε εἰς τὴν Καπερναούμ , ἦλθε πρὸς αὐτὸν ἕνας ἑκατόνταρχος , ὁ ὁποῖος τὸν παρακαλοῦσε
καὶ τοῦ ἔλεγε , « Κύριε , ὁ δοῦλός μου εἶναι κατάκοιτος εἰς τὸ σπίτι , παράλυτος , καὶ ὑποφέρει τρομερά » .
Ὁ Ἰησοῦς τοῦ λέγει , « Ἐγὼ θὰ ἔλθω καὶ θὰ τὸν θεραπεύσω » .
Ἀπεκρίθη ὁ ἑκατόνταρχος , « Κύριε , δὲν εἶμαι ἄξιος διὰ νὰ μπῇς κάτω ἀπὸ τὴν στέγην μου , ἀλλὰ μόνον πὲς ἕναν λόγον καὶ θὰ θεραπευθῇ ὁ δοῦλός μου .
Διότι καὶ ἐγώ , ποὺ εἶμαι ἕνας ἄνθρωπος ὑπὸ τὴν ἐξουσίαν ἄλλων , ἔχω ὑπὸ τὰς διαταγάς μου στρατιῶτες καὶ λέγω εἰς τοῦτον « Πήγαινε » , καὶ πηγαίνει καὶ εἰς τὸν ἄλλον « Ἔλα » , καὶ ἔρχεται καὶ εἰς τὸν δοῦλόν μου , « Κάνε τοῦτο » καὶ τὸ κάνει » .
Ὅταν ἄκουσε αὐτὰ ὁ Ἰησοῦς , ἐθαύμασε καὶ εἶπε εἰς ἐκείνους , ποὺ τὸν ἀκολουθοῦσαν , « Σᾶς βεβαιῶ ὅτι οὔτε εἰς τοὺς Ἰσραηλίτας δὲν εὑρῆκα τόσον μεγάλην πίστην .
Σᾶς λέγω , ὅτι πολλοὶ θὰ ἔλθουν ἀπὸ τὴν Ἀνατολὴν καὶ τὴν Δύσιν καὶ θὰ καθήσουν εἰς τὸ τραπέζι μαζὶ μὲ τὸν Ἀβραὰμ καὶ τὸν Ἰσαὰκ καὶ τὸν Ἰακὼβ εἰς τὴν βασιλείαν τῶν οὐρανῶν ,
ἐνῷ τὰ παιδιὰ τῆς βασιλείας θὰ ριφθοῦν ἔξω εἰς τὸ σκοτάδι . Ἐκεῖ θὰ εἶναι τὸ κλάμα καὶ τὸ τρίξιμο τῶν δοντιῶν » .
Καὶ εἶπεν ὁ Ἰησοῦς εἰς τὸν ἑκατόνταρχον , « Πήγαινε καὶ ἂς σοῦ γίνῃ ὅπως ἐπίστεψες » . Καὶ ἐθεραπεύθηκε ὁ δοῦλος κατὰ τὴν ὥραν ἐκείνην .
Ὅταν ἦλθεν ὁ Ἰησοῦς εἰς τὴν οἰκείαν τοῦ Πέτρου , εἶδε τὴν πενθεράν του κατάκοιτην καὶ μὲ πυρετόν .
Καὶ μόλις ἔπιασε τὸ χέρι της , τὴν ἄφησε ὁ πυρετὸς καὶ ἐσηκώθηκε καὶ τοὺς ὑπηρετοῦσε .
Ὅταν ἐβράδυασε , τοῦ ἔφεραν πολλοὺς δαιμονισμένους καὶ ἔβγαζε τὰ πονηρὰ πνεύματα μὲ ἕνα λόγον , καὶ ὅλους τοὺς ἀσθενεῖς ἐθεράπευσε ,
διὰ νὰ ἐκπληρωθῇ ἐκεῖνο , ποὺ ἐλέχθη διὰ τοῦ Ἡσαΐα τοῦ προφήτου , Αὐτὸς ἐπῆρε τὰς ἀσθενείας μας καὶ τὰς νόσους μας ἐβάσταξε .
Ἐπειδὴ ὁ Ἰησοῦς εἶδε πολὺν κόσμο γύρω του , ἔδωσε διαταγὴν νὰ περάσουν εἰς τὴν ἀντικρυνὴν ὄχθην .
Καὶ ἕνας γραμματεὺς τὸν ἐπλησίασε καὶ τοῦ εἶπε , « Διδάσκαλε , θὰ σὲ ἀκολουθήσω ὅπου καὶ ἂν πᾶς » .
Καὶ ὁ Ἰησοῦς τοῦ λέγει , « Οἱ ἀλεποῦδες ἔχουν τρύπες καὶ τὰ πτηνὰ τοῦ οὐρανοῦ κατοικίες , ἐνῷ ὁ Υἱὸς τοῦ ἀνθρώπου δὲν ἔχει ποῦ νὰ γύρῃ τὸ κεφάλι » .
Ἄλλος δὲ ἀπὸ τοὺς μαθητὰς τοῦ εἶπε , « Κύριε , ἐπίτρεψέ μου νὰ πάω πρῶτα νὰ θάψω τὸν πατέρα μου » .
Ὁ Ἰησοῦς τοῦ λέγει , « Ἀκολούθησέ με καὶ ἄφησε τοὺς νεκροὺς νὰ θάψουν τοὺς δικούς των νεκρούς » .
Ὅταν ἐμπῆκε εἰς τὸ πλοιάριον , τὸν ἀκολούθησαν οἱ μαθηταί του .
Καὶ ἔγινε μεγάλη τρικυμία εἰς τὴν λίμνην , ὥστε τὸ πλοῖον νὰ σκεπάζεται ἀπὸ τὰ κύματα , αὐτὸς δὲ ἐκοιμότανε .
Τότε τὸν ἐπλησίασαν οἱ μαθηταί του , τὸν ἐξύπνησαν καὶ τοῦ λέγουν , « Κύριε , σῶσέ μας , χανόμαστε » .
Αὐτὸς τοὺς λέγει , « Γιατί εἶσθε δειλοί , ὀλιγόπιστοι ; » . Τότε ἐσηκώθηκε , ἐπέπληξε τοὺς ἀνέμους καὶ τὴν θάλασσαν καὶ ἔγινε μεγάλη γαλήνη .
Οἱ δὲ ἄνθρωποι ἐθαύμασαν καὶ ἔλεγαν , « Τί εἴδους ἄνθρωπος εἶναι αὐτός , ἀφοῦ καὶ οἱ ἄνεμοι καὶ ἡ θάλασσα τὸν ὑπακούουν ; » .
Καὶ ὅταν ἦλθεν εἰς τὴν ἀπέναντι ὄχθην , εἰς τὴν χώραν τῶν Γαδαρηνῶν , τὸν προϋπάντησαν δύο δαιμονισμένοι , οἱ ὁποῖοι ἔβγαιναν ἀπὸ τὰ μνημεῖα , πολὺ ἐπικίνδυνοι , ὥστε κανεὶς δὲν ἦτο δυνατὸν νὰ περάσῃ ἀπὸ τὸν δρόμον ἐκεῖνον .
Καὶ ἐφώναξαν , « Τί ἔχεις μαζί μας Ἰησοῦ , Υἱὲ τοῦ Θεοῦ ; Ἦλθες ἐδῶ προώρως γιὰ νὰ μᾶς βασανίσῃς ; » .
Μακρυὰ ἀπὸ αὐτοὺς ἦτο μία μεγάλη ἀγέλη ἀπὸ χοίρους , ποὺ ἔβοσκαν .
Καὶ οἱ δαίμονες τὸν παρακαλοῦσαν καὶ ἔλεγαν , « Ἐὰν μᾶς διώξῃς , ἄφησέ μας νὰ πᾶμε εἰς τὴν ἀγέλην τῶν χοίρων » .
Καὶ αὐτὸς τοὺς εἶπε , « Πηγαίνετε » . Αὐτοὶ δὲ ἐβγῆκαν καὶ ἐπῆγαν εἰς τὴν ἀγέλην τῶν χοίρων . Καὶ ὁλόκληρη ἡ ἀγέλη κατακρημνίσθηκε εἰς τὴν θάλασσαν καὶ ἐχάθηκε εἰς τὰ νερά .
Οἱ δὲ βοσκοὶ ἔφυγαν καὶ ὅταν ἦλθαν εἰς τὴν πόλιν , τοὺς τὰ εἶπαν ὅλα διὰ τοὺς δαιμονισμένους .
Καὶ ὅλη ἡ πόλις ἐβγῆκε εἰς συνάντησιν τοῦ Ἰησοῦ καὶ ὅταν τὸν εἶδαν , τὸν παρεκάλεσαν νὰ φύγῃ ἀπὸ τὰ σύνορά τους .
Καὶ ἐμπῆκε εἰς πλοιάριον , ἐπέρασε ἀπέναντι καὶ ἦλθεν εἰς τὴν δικήν του πόλιν .
Καὶ τοῦ ἔφεραν ἕνα παράλυτον , ξαπλωμένον σ᾽ ἕνα κρεββάτι . Ὁ Ἰησοῦς , ὅταν εἶδε τὴν πίστιν τους , εἶπε εἰς τὸν παράλυτον , « Ἔχε θάρρος , παιδί μου . Σοῦ συγχωροῦνται αἱ ἁμαρτίαι σου » .
Καὶ μερικοὶ ἀπὸ τοὺς γραμματεῖς εἶπαν μέσα τους , « Αὐτὸς βλασφημεῖ » .
Ὁ δὲ Ἰησοῦς , ἐπειδὴ κατάλαβε τὰς σκέψεις των , εἶπε , « Γιατί σκέπτεσθε πονηρὰ μέσα στὴν καρδιά σας ;
Τί εἶναι εὐκολώτερον , νὰ πῶ « Σοῦ συγχωροῦνται αἱ ἁμαρτίαι σου » ἤ νὰ πῶ , « Σήκω ἐπάνω καὶ περπάτει » ;
Ἀλλὰ διὰ νὰ μάθετε ὅτι ὁ Υἱὸς τοῦ ἀνθρώπου ἔχει ἐξουσίαν νὰ συγχωρῇ ἁμαρτίας ἐπὶ τῆς γῆς » , — τότε λέγει εἰς τὸν παράλυτον , « Σήκω ἐπάνω , πάρε τὸ κρεββάτι σου καὶ πήγαινε εἰς τὸ σπίτι σου » .
Αὐτὸς ἐσηκώθηκε καὶ ἐπῆγε εἰς τὸ σπίτι του .
Ὅταν εἶδεν αὐτὸ ὁ κόσμος , ἐθαύμασε καὶ ἐδόξασε τὸν Θεόν , ποὺ ἔδωσε τέτοιαν ἐξουσίαν εἰς τοὺς ἀνθρώπους .
Καὶ ἐνῷ προχωροῦσε ὁ Ἰησοῦς πιὸ πέρα , εἶδε ἕναν ἄνθρωπον νὰ κάθεται εἰς τὸ τελωνεῖον , ὁ ὁποῖος ὠνομάζετο Ματθαῖος , καὶ τοῦ λέγει , « Ἀκολούθησέ με » . Καὶ ἐκεῖνος ἐσηκώθηκε καὶ τὸν ἀκολούθησε .
Καὶ ἐνῷ αὐτὸς ἐκαθότανε εἰς τὸ τραπέζι εἰς τὸ σπίτι , ἦλθαν πολλοὶ τελῶναι καὶ ἁμαρτωλοὶ καὶ ἔτρωγαν μαζὶ μὲ τὸν Ἰησοῦν καὶ τοὺς μαθητάς του .
Καὶ ὅταν εἶδαν αὐτὸ οἱ Φαρισαῖοι , ἔλεγαν εἰς τοὺς μαθητάς του , « Γιατί ὁ διδάσκαλός σας τρώγει μαζὶ μὲ τοὺς τελώνας καὶ τοὺς ἁμαρτωλούς ; » .
Ὄταν τὸ ἄκουσε ὁ Ἰησοῦς , εἶπε , « Δὲν ἔχουν ἀνάγκην ἀπὸ ἰατρὸν οἱ ὑγιεῖς ἀλλὰ οἱ ἀσθενεῖς .
Πηγαίνετε νὰ μάθετε τί σημαίνει , Ἀγάπην θέλω καὶ ὄχι θυσίαν . Διότι δὲν ἦλθα νὰ καλέσω εἰς μετάνοιαν δικαίους ἀλλὰ ἁμαρτωλούς » .
Τότε ἔρχονται πρὸς αὐτὸν οἱ μαθηταὶ τοῦ Ἰωάννου καὶ τοῦ λέγουν , « Γιατί ἐμεῖς καὶ οἱ Φαρισαῖοι νηστεύομεν πολύ , οἱ δὲ μαθηταί σου δὲν νηστεύουν ; » .
Καὶ ὁ Ἰησοῦς τοὺς εἶπε , « Μποροῦν οἱ καλεσμένοι εἰς τὸν γάμον νὰ πενθοῦν , ὅσον καιρὸν ὁ γαμβρὸς εἶναι μαζί τους ; Θὰ ἔλθουν ὅμως ἡμέρες , ποὺ θὰ τοὺς πάρουν τὸν γαμβρόν , καὶ τότε θὰ νηστέψουν .
Κανεὶς δὲν βάζει μπάλωμα ἀπὸ καινούργιο ὕφασμα σὲ παληὸ ἔνδυμα , διότι τὸ συμπλήρωμα τραβᾶ τὸ ἔνδυμα καὶ τὸ σχίσιμο γίνεται χειρότερο .
Οὔτε βάζουν καινούργιο κρασὶ σὲ παληὰ ἀσκιά , διότι τότε σχίζονται τὰ ἀσκιά , καὶ τὸ κρασὶ χύνεται καὶ τὰ ἀσκιὰ καταστρέφονται , ἀλλὰ καινούργιο κρασὶ βάζουν σὲ καινούργια ἀσκιὰ καὶ ἔτσι καὶ τὰ δύο διατηροῦνται » .
Ἐνῷ ἔλεγε αὐτά , ἕνας ἄρχων , ἀφοῦ ἐπλησίασε , τὸν προσκυνοῦσε καὶ ἔλεγε , « Ἡ κόρη μου πρὸ ὀλίγου ἐπέθανε , ἀλλὰ ἔλα νὰ βάλῃς τὸ χέρι σου ἐπάνω της καὶ θὰ ζήσῃ » .
Καὶ ὁ Ἰησοῦς ἐσηκώθηκε καὶ τὸν ἀκολούθησε μαζὶ μὲ τοὺς μαθητάς του .
Καὶ μιὰ γυναῖκα , ἡ ὁποία ἔπασχε ἀπὸ αἱμορραγίαν ἐπὶ δώδεκα χρόνια , ἀφοῦ ἐπλησίασε ἀπὸ πίσω , ἄγγιξε τὴν ἄκρη τοῦ ἐνδύματός του ,
διότι ἔλεγε μέσα της , « Καὶ ἂν μόνον ἀγγίξω τὸ ἔνδυμά του , θὰ σωθῶ » .
Ὁ δὲ Ἰησοῦς , ἀφοῦ ἐγύρισε καὶ τὴν εἶδε , εἶπε , « Ἔχε θάρρος , κόρη μου · ἡ πίστις σου σὲ ἔκανε καλά » . Καὶ ἔγινε καλὰ ἡ γυναῖκα ἀπὸ τὴν ὥραν ἐκείνην .
Καὶ ὅταν ἦλθεν ὁ Ἰησοῦς εἰς τὸ σπίτι τοῦ ἄρχοντος καὶ εἶδε ἐκείνους ποὺ ἔπαιζαν φλογέρα , καὶ τὸν κόσμον νὰ ταράσσεται ,
τοὺς λέγει , « Φύγετε , διότι ἡ κόρη δὲν ἐπέθανε , ἀλλὰ κοιμᾶται » . Αὐτοὶ ὅμως τὸν εἰρωνεύοντο .
Ὅταν ὁ κόσμος ἔφυγε , ἐμπῆκε καὶ ἔπιασε τὸ χέρι της καὶ ἐσηκώθηκε ἡ κόρη .
Καὶ διαδόθηκε ἡ φήμη αὐτὴ εἰς ὅλην τὴν χώραν ἐκείνην .
Ὅταν ὁ Ἰησοῦς ἐπροχώρησε ἀπὸ ἐκεῖ , τὸν ἀκολούθησαν δύο τυφλοί , οἱ ὁποῖοι ἐφώναζαν , « Ἐλέησέ μας , υἱὲ τοῦ Δαυΐδ » .
Μόλις δὲ ἔφθασε εἰς τὸ σπίτι , ἦλθαν εἰς αὐτὸν οἱ τυφλοὶ καὶ ὁ Ἰησοῦς τοὺς λέγει , « Πιστεύετε ὅτι ἔχω τὴν δύναμιν νὰ κάνω αὐτὸ ποὺ ζητᾶτε ; » . Λέγουν εἰς αὐτόν , « Ναί , Κύριε » .
Τότε ἄγγιξε τὰ μάτια τους καὶ εἶπε , « Σύμφωνα μὲ τὴν πίστιν σας , ἂς γίνῃ » .
Καὶ ἄνοιξαν τὰ μάτια τους καὶ εἰς αὐστηρὸν τόνον τοὺς παρήγγειλε ὁ Ἰησοῦς καὶ τοὺς εἶπε , « Προσέχετε , κανεὶς νὰ μὴ τὸ μάθῃ » .
Αὐτοὶ ὅμως μόλις ἐβγῆκαν , τὸν διεφήμισαν εἰς ὅλην τὴν χώραν ἐκείνην .
Ἐνῷ αὐτοὶ ἔβγαιναν , τοῦ ἔφεραν ἕναν ἄνθρωπον βωβὸν δαιμονισμένον .
Καὶ ἀφοῦ τὸ δαιμόνιον ἐκδιώχθηκε , ἐμίλησε ὁ βωβὸς . Καὶ ἐθαύμασε ὁ κόσμος καὶ ἔλεγεν , « Τέτοια πράγματα δὲν ἐφάνησαν ποτὲ εἰς τὸ Ἰσραήλ » .
[ Οἱ δὲ Φαρισαῖοι ἔλεγαν , « Εἰς τὸ ὄνομα τοῦ ἄρχοντος τῶν δαιμονίων βγάζει τὰ δαιμόνια » ] .
Καὶ περιήρχετο ὁ Ἰησοῦς ὅλας τὰς πόλεις καὶ τὰ χωριὰ καὶ ἐδίδασκε εἰς τὰς συναγωγάς των καὶ ἐκήρυττε τὸ εὐαγγέλιον περὶ τῆς βασιλείας καὶ ἐθεράπευε κάθε ἀσθένειαν καὶ κάθε ἀδυναμίαν τοῦ λαοῦ .
Ὅταν εἶδε τὸν κόσμον , τοὺς σπλαγχνίσθηκε , διότι ἦσαν κατακουρασμένοι καὶ παρατημένοι σὰν πρόβατα ποὺ δὲν ἔχουν βοσκό .
Τότε λέγει εἰς τοὺς μαθητάς του , « Ὁ μὲν θερισμὸς εἶναι πολύς , οἱ δὲ ἐργάται ὀλίγοι .
Παρακαλέστε λοιπὸν τὸν Κύριον τοῦ θερισμοῦ διὰ νὰ στείλῃ ἐργάτας εἰς τὸν θερισμόν του » .
Καὶ ἀφοῦ προσκάλεσε τοὺς δώδεκα μαθητάς του , τοὺς ἔδωσε ἐξουσίαν ἐπάνω στὰ ἀκάθαρτα πνεύματα , νὰ τὰ βγάζουν καὶ νὰ θεραπεύουν κάθε ἀσθένειαν καὶ κάθε ἀδυναμίαν .
Τῶν δώδεκα ἀποστόλων τὰ ὀνόματα εἶναι τὰ ἑξῆς : Πρῶτος ὁ Σίμων , ὁ ὁποῖος ὀνομάζεται Πέτρος , καὶ Ἀνδρέας ὁ ἀδελφός του καὶ Ἰάκωβος ὁ υἱὸς τοῦ Ζεβεβαίου καὶ Ἰωάννης ὁ ἀδελφός του ,
Φίλιππος καὶ Βαρθολομαῖος , Θωμᾶς καὶ Ματθαῖος ὁ τελώνης , Ἰάκωβος ὁ υἱὸς τοῦ Ἀλφαίου καὶ Λεββαῖος , ὁ ὁποῖος ὠνομάσθη Θαδδαῖος ,
Σίμων ὁ Κανανίτης καὶ Ἰούδας ὁ Ἰσκαριώτης , ὁ ὁποῖος καὶ τὸν παρέδωσε .
Αὐτοὺς τοὺς δώδεκα ἔστειλε ὁ Ἰησοῦς καὶ τοὺς παρήγγειλε τὰ ἑξῆς , « Πρὸς τοὺς ἐθνικοὺς μὴ πηγαίνετε καὶ εἰς πόλιν τῶν Σαμαρειτῶν μὴ μπαίνετε ,
ἀλλὰ πηγαίνετε μᾶλλον εἰς τὰ χαμένα πρόβατα τῆς γενεᾶς τοῦ Ἰσραήλ » .
« Καθὼς πηγαίνετε , νὰ κηρύττετε καὶ νὰ λέγετε ὅτι ἐπλησίασε ἡ βασιλεία τῶν οὐρανῶν .
Ἀσθενεῖς νὰ θεραπεύετε , νεκροὺς νὰ ἀνασταίνετε , λεπροὺς νὰ καθαρίζετε , δαιμόνια νὰ διώχνετε . Δωρεὰν ἐλάβατε , δωρεὰν δώσατε .
Νὰ μὴ πάρετε οὔτε χρυσάφι οὔτε ἀσῆμι οὔτε χάλκινα νομίσματα εἰς τὴν ζώνην σας ,
οὔτε ὁδοιπορικὸν σάκκον , οὔτε δύο ὑποκάμισα , οὔτε ὑποδήματα , οὔτε ραβδί , διότι ὁ ἐργάτης ἔχει δικαίωμα νὰ τρέφεται .
Εἰς ὁποιανδήποτε δὲ πόλιν ἢ χωριὸ μπῆτε , ἐξετάσατε ποιός εἶναι εἰς αὐτὴν ἄξιος καὶ ἐκεῖ νὰ μὲνετε ὥς ποὺ νὰ φύγετε .
Ὅταν δὲ μπαίνετε εἰς τὸ σπίτι , χαιρετῆστέ τους μὲ τὰ λόγια , « Εἰρήνη ἂς εἶναι εἰς τὸ σπίτι τοῦτο » .
Καὶ ἂν μὲν τὸ σπίτι εἶναι ἄξιον , τότε ἂς ἔλθῃ ἡ εἰρήνη σας εἰς αὐτό · ἐὰν ὅμως δὲν εἶναι ἄξιον , ἡ εἰρήνη σας ἂςγυρίσῃ σ᾽ ἐσᾶς .
Καὶ ἐὰν κανεὶς δὲν σᾶς δεχθῇ οὔτε ἀκούσῃ τοὺς λόγους σας , τότε , ὅταν θὰ βγῆτε ἀπὸ τὸ σπίτι ἢ ἀπὸ τὴν πόλιν ἐκείνην , τινάξατε τὴν σκόνην τῶν ποδιῶν σας .
Ἀλήθεια σᾶς λέγω , ὅτι πιὸ λίγο θὰ ὑποφέρουν τὰ Σόδομα καὶ τὰ Γόμορρα κατὰ τὴν ἡμέραν τῆς κρίσεως παρὰ ἡ πόλις ἐκείνη » .
« Νά , ἐγὼ σᾶς ἀποστέλλω σὰν πρόβατα μέσα σὲ λύκους . Νὰ εἶσθε λοιπὸν φρόνιμοι σὰν τὰ φίδια καὶ ἄκακοι ὅπως τὰ περιστέρια .
Προσέχετε δὲ τοὺς ἀνθρώπους , διότι θὰ σᾶς παραδώσουν σὲ δικαστήρια καὶ θὰ σᾶς μαστιγώσουν εἰς τὰς συναγωγάς των
καὶ θὰ ὁδηγηθῆτε σὲ ἡγεμόνας καὶ βασιλεῖς ἐξ αἰτίας μου , διὰ νὰ μαρτυρήσετε δι᾽ ἐμὲ ἐνώπιον αὐτῶν καὶ τῶν ἐθνῶν .
Ὅταν δὲ σᾶς παραδώσουν , μὴ φροντίσετε πῶς ἢ τί θὰ μιλήσετε , διότι ἐκείνην τὴν ὥραν θὰ σᾶς δοθῇ τὸ τί θὰ πῆτε .
Διότι δὲν εἶσθε σεῖς ποὺ θὰ μιλᾶτε , ἀλλὰ τὸ Πνεῦμα τοῦ Πατέρα σας θὰ μιλῇ μέσα σας .
Θὰ παραδώσῃ δὲ ὁ ἀδελφὸς τὸν ἀδελφὸν εἰς θάνατον καὶ ὁ πατέρας τὸ παιδί , καὶ θὰ ἐπαναστατήσουν τὰ παιδιὰ κατὰ τῶν γονέων καὶ θὰ τοὺς θανατώσουν .
Καὶ θὰ σᾶς μισοῦν ὅλοι διὰ τὸ ὄνομά μου . Ὅποιος ὅμως ὑπομείνῃ ἕως τὸ τέλος , αὐτὸς θὰ σωθῇ .
Ὅταν δὲ σᾶς καταδιώκουν εἰς μίαν πόλιν , τότε φεύγετε εἰς ἄλλην . Σᾶς βεβαιῶ , ὅτι δὲν θὰ προκάμετε νὰ τελειώσετε τὰς πόλεις τοῦ Ἰσραὴλ ἕως ὅτου ἔλθῃ ὁ Υἱὸς τοῦ ἀνθρώπου .
Δὲν ὑπάρχει μαθητὴς ἀνώτερος ἀπὸ τὸν διδάσκαλόν του , οὔτε δοῦλος ἀνώτερος ἀπὸ τὸν κύριόν του .
Εἶναι ἀρκετὸν διὰ τὸν μαθητήν , ἐὰν γίνῃ ὅπως ὁ διδάσκαλός καὶ ὁ δοῦλος ὅπως ὁ κύριός του . Ἐὰν τὸν οἰκοδεσπότην ἐκάλεσαν Βεελζεβούλ , πόσον μᾶλλον τοὺς δικούς του » .
« Μὴ τοὺς φοβᾶσθε λοιπόν · διότι δὲν ὑπάρχει κανένα σκεπασμένο πρᾶγμα , ποὺ νὰ μὴ μαθευθῇ ἢ κανένα κρυφό , ποὺ νὰ μὴ γίνῃ γνωστόν .
Ἐκεῖνο ποὺ σᾶς λέγω κρυφά , διαλαλήσατέ το φανερά , καὶ ἐκεῖνο ποὺ ἀκοῦτε κρυφὰ εἰς τὸ αὐτί , κηρύξατέ το ἀπὸ τὶς ταράτσες .
Μὴ φοβᾶσθε ἐκείνους ποὺ σκοτώνουν τὸ σῶμα , ἀλλὰ δὲν μποροῦν νὰ σκοτώσουν τὴν ψυχήν . Νὰ φοβᾶσθε μᾶλλον ἐκεῖνον , ποὺ μπορεῖ νὰ κάνῃ καὶ ψυχὴν καὶ σῶμα νὰ χαθοῦν εἰς τὴν γέενναν .
Δὲν πωλοῦνται δύο σπουργίτια γιὰ μία πεντάρα ; Καὶ ὅμως ἕνα ἀπὸ αὐτὰ δὲν πέφτει εἰς τὴν γῆν , χωρὶς τὴν θέλησιν τοῦ Πατέρα σας .
Ἐνῷ σ᾽ ἐσᾶς καὶ οἱ τρίχες τῆς κεφαλῆς σας εἶναι ὅλες μετρημένες .
Μὴ φοβᾶσθε λοιπόν · ἔχετε μεγαλύτερην ἀξίαν ἀπὸ πολλὰ σπουργίτια .
Καθέναν ποὺ θὰ μὲ ὁμολογήσῃ ἐμπρὸς στοὺς ἀνθρώπους , θὰ τὸν ὁμολογήσω καὶ ἐγὼ ἐμπρὸς στὸν Πατέρα μου τὸν οὐράνιον .
Ἐκεῖνον ὅμως ποὺ θὰ μὲ ἀρνηθῇ ἐμπρὸς στοὺς ἀνθρώπους , θὰ τὸν ἀρνηθῶ καὶ ἐγὼ ἐμπρὸς στὸν Πατέρα μου τὸν οὐράνιον .
Μὴ νομίσετε πὼς ἦλθα νὰ βάλω εἰρήνην εἰς τὴν γῆν . Δὲν ἦλθα νὰ βάλω εἰρήνην ἀλλὰ μαχαίρι .
Ἦλθα νὰ χωρίσω ἄνθρωπον ἀπὸ τὸν πατέρα του καὶ θυγατέρα ἀπὸ τὴν μητέρα της καὶ νύμφην ἀπὸ τὴν πενθεράν της .
Καὶ ἐχθροὶ τοῦ ἀνθρώπου θὰ γίνουν οἱ δικοί του » .
« Ἐκεῖνος , ποὺ ἀγαπᾶ πατέρα ἢ μητέρα περισσότερον ἀπὸ ἐμέ , δὲν μοῦ εἶναι ἄξιος . Καὶ ἐκεῖνος , ποὺ ἀγαπᾶ υἱὸν ἢ θυγατέρα περισσότερον ἀπὸ ἐμέ , δὲν μοῦ εἶναι ἄξιος .
Καὶ ἐκεῖνος , ποὺ δὲν παίρνει τὸν σταυρόν του καὶ δὲν μὲ ἀκολουθεῖ δὲν μοῦ εἶναι ἄξιος .
Ἐκεῖνος , ποὺ ζητεῖ νὰ σώσῃ τὴν ζωήν του , θὰ τὴν χάσῃ , καὶ ἐκεῖνος , ποὺ θὰ χάσῃ τὴν ζωήν του ἐξ αἰτίας μου , αὐτὸς θὰ τὴν σώσῃ .
Ὅποιος σᾶς δέχεται , δέχεται ἐμέ , καὶ ὅποιος δέχεται ἐμέ , δέχεται ἐκεῖνον ποὺ μὲ ἔστειλε .
Ὅποιος δέχεται προφήτην , διότι εἶναι προφήτης , θὰ λάβῃ ἀνταμοιβὴν προφήτου , καὶ ὅποιος δέχεται δίκαιον , διότι εἶναι δίκαιος , θὰ λάβῃ ἀνταμοιβὴν δικαίου .
Καὶ ὅποιος θὰ δώσῃ εἰς ἕνα ἀπὸ τοὺς μικροὺς τούτους ἕνα μόνον ποτῆρι κρύο νερό , διότι εἶναι μαθητής μου , σᾶς βεβαιῶ ὅτι δὲν θὰ χάσῃ τὴν ἀνταμοιβήν του » .

Καὶ ὅταν ὁ Ἰησοῦς ἐτελείωσε τὰς ἐντολὰς εἰς τοὺς δώδεκα μαθητάς του , ἔφυγε ἀπὸ ἐκεῖ , διὰ νὰ διδάξῃ καὶ νὰ κηρύξῃ εἰς τὰς πόλεις των .
Ὁ Ἰωάννης , ὅταν ἄκουσε εἰς τὴν φυλακὴν διὰ τὰ ἔργα τοῦ Χριστοῦ , ἔστειλε δύο ἀπὸ τοὺς μαθητάς του
καὶ τοῦ εἶπε , « Σὺ εἶσαι ἐκεῖνος , ὁ ὁποῖος πρόκειται νὰ ἔλθῃ ἢ πρέπει νὰ περιμένωμεν ἄλλον ; » .
Ὁ Ἰησοῦς τοὺς ἀπεκρίθη , « Πηγαίνετε νὰ πῆτε εἰς τὸν Ἰωάννην ἐκεῖνα , ποὺ ἀκοῦτε καὶ βλέπετε :
τυφλοὶ ξαναβλέπουν καὶ κουτσοὶ περπατοῦν , λεπροὶ καθαρίζονται καὶ κουφοὶ ἀκούουν , νεκροὶ ἀνασταίνονται καὶ πτωχοὶ ἀκούουν τὸ χαρμόσυνον ἄγγελμα ,
καὶ μακάριος εἶναι ἐκεῖνος , ποὺ δὲν θὰ κλονισθῇ δι᾽ ἐμέ » .
Ἀφοῦ δὲ αὐτοὶ ἔφυγαν , ἄρχισε ὁ Ἰησοῦς νὰ μιλῇ εἰς τὰ πλήθη διὰ τὸν Ἰωάννην , « Τί ἐβγήκατε εἰς τὴν ἔρημον νὰ ἰδῆτε ; Ἕνα καλάμι , ποὺ σαλεύεται ἀπὸ τὸν ἀέρα ; Ὄχι ;
Ἀλλὰ τότε τί ἐβγήκατε νὰ ἰδῆτε ; Ἄνθρωπον ποὺ φορεῖ μαλακὰ φορέματα ; Ἐκεῖνοι , ποὺ φοροῦν μαλακά , βρίσκονται εἰς τὰ παλάτια τῶν βασιλέων .
Ἀλλὰ γιατί ἐβγήκατε ; Διὰ νὰ ἰδῆτε προφήτην ; Ναί , σᾶς λέγω , καὶ κάτι περισσότερον ἀπὸ προφήτην .
Αὐτὸς εἶναι ἐκεῖνος , διὰ τὸν ὁποῖον εἶναι γραμμένον , Ἰδοὺ ἐγὼ ἀποστέλλω τὸν ἀγγελιαφόρον μου πρὶν ἀπὸ σέ , ὁ ὁποῖος θὰ προετοιμάσῃ τὸν δρόμον σου ἐμπρός σου .
Σᾶς βεβαιῶ , ὅτι μεταξὺ τῶν γεννηθέντων ὑπὸ τῶν γυναικῶν δὲν ἐμφανίσθηκε μεγαλύτερος ἀπὸ τὸν Ἰωάννην τὸν Βαπτιστήν . Καὶ ὅμως ὁ μικρότερος εἰς τὴν βασιλείαν τῶν οὐρανῶν εἶναι μεγαλύτερος ἀπὸ αὐτὸν .
Ἀπὸ τὸν καιρὸν τοῦ Ἰωάννου τοῦ Βαπτιστοῦ μέχρι σήμερον ἐκβιάζουν τὴν βασιλείαν τῶν οὐρανῶν καὶ βιασταὶ τὴν ἁρπάζουν .
Ὅλοι οἱ προφῆται καὶ ὁ νόμος μέχρι τοῦ Ἰωάννου ἐπροφήτευσαν
καί , ἐὰν θέλετε νὰ τὸ παραδεχθῆτε , αὐτὸς εἶναι ὁ Ἠλίας , ὁ ὁποῖος ἔμελλε νὰ ἔλθῃ .
Ἐκεῖνος , ποὺ ἔχει αὐτιὰ διὰ νὰ ἀκούῃ , ἂς ἀκούῃ » .
« Μὲ τί νὰ παρομοιάσω τὴν γενεὰν αὐτήν ; Μοιάζει μὲ παιδιά , ποὺ κάθονται εἰς τὰς ἀγορὰς καὶ φωνάζουν εἰς τοὺς φίλους των ,
« Σᾶς ἐπαίξαμε φλογέρα , ἀλλὰ δὲν ἐχορέψατε · σᾶς ἐτραγουδήσαμε μοιρολόγια , ἀλλὰ δὲν ἐκλάψατε » .
Ἦλθε δηλαδὴ ὁ Ἰωάννης , ὁ ὁποῖος οὔτε τρώγει οὔτε πίνει , καὶ λέγουν , « Δαιμόνιον ἔχει » .
Ἦλθε ὁ Υἱὸς τοῦ ἀνθρώπου , ὁ ὁποῖος τρώγει καὶ πίνει καὶ λέγουν , « Νά , ἕνας ἄνθρωπος φαγᾶς καὶ κρασοπότης , φίλος τελωνῶν καὶ ἁμαρτωλῶν » . Καὶ ἡ σοφία ἐπαληθεύθηκε ἀπὸ τὰ παιδιά της » .
Τότε ἄρχισε ὁ Ἰησοῦς νὰ κατηγορῇ τὰς πόλεις , εἰς τὰς ὁποίας εἶχαν γίνει τὰ περισσότερα θαύματά του , διότι δὲν μετενόησαν .
« Ἀλλοίμονόν σου , Χοραζίν · ἀλλοίμονόν σου , Βηθσαϊδά · διότι ἐὰν τὰ θαύματα , τὰ ὁποῖα ἔγιναν σ᾽ ἐσᾶς , εἶχαν γίνει εἰς τὴν Τύρον καὶ τὴν Σιδῶνα , θὰ εἶχαν δείξει μετάνοιαν πρὸ πολλοῦ , μὲ σάκκον καὶ στάκτην .
Ἐν τούτοις σᾶς λέγω , ἡ Τύρος καὶ ἡ Σιδὼν θὰ ὑποφέρουν πιὸ λίγο ἀπὸ σᾶς κατὰ τὴν ἡμέραν τῆς κρίσεως .
Καὶ σὺ Καπερναούμ , ποὺ ὑψώθηκες ἕως τὸν οὐρανόν , θὰ καταβιβασθῇς ἕως τὸν ᾍδην , διότι , ἐὰν εἰς τὰ Σόδομα εἶχαν γίνει τὰ θαύματα , τὰ ὁποῖα ἔγιναν σ᾽ ἐσέ , θὰ παρέμεναν μέχρι σήμερον .
Ἀλλὰ σᾶς λέγω , ὅτι ἡ χώρα τῶν Σοδόμων θὰ ὑποφέρῃ πιὸ λίγο ἀπὸ σένα κατὰ τὴν ἡμέραν τῆς κρίσεως » .
Κατ᾽ ἐκεῖνον τὸν καιρὸν ἔλαβε τὸν λόγον ὁ Ἰησοῦς καὶ εἶπε , « Σὲ δοξάζω Πατέρα , Κύριε τοῦ οὐρανοῦ καὶ τῆς γῆς , διότι ἔκρυψες αὐτὰ ἀπὸ σοφοὺς καὶ εὐφυεῖς καὶ τὰ ἐφανέρωσες σὲ νήπια .
Ναί , Πατέρα , διότι αὐτὸ ἦτο τὸ θέλημά σου » .
« Ὅλα μοῦ παρεδόθησαν ἀπὸ τὸν Πατέρα μου καὶ κανεὶς δὲν γνωρίζει καλὰ τὸν Υἱόν , παρὰ ὁ Πατέρας , οὔτε τὸν Πατέρα γνωρίζει καλὰ κανείς , παρὰ ὁ Υἱὸς καὶ ἐκεῖνος εἰς τὸν ὁποῖον θέλει ὁ Υἱὸς νὰ τὸν ἀποκαλύψῃ .
Ἐλᾶτε σ᾽ ἐμὲ ὅλοι ἐσεῖς , ποὺ εἶσθε κουρασμένοι καὶ φορτωμένοι , καὶ ἐγὼ θὰ σᾶς δώσω ἀνάπαυσιν .
Σηκῶστε ἐπάνω σας τὸν ζυγόν μου καὶ μάθετε ἀπὸ ἐμέ , ὅτι εἶμαι πρᾶος καὶ ταπεινὸς στὴν καρδιὰ καὶ θὰ βρῆτε ἀνάπαυσιν στὶς ψυχές σας .
Ὁ ζυγός μου εἶναι ἁπαλὸς καὶ τὸ φορτίον μου ἐλαφρόν » .




















Κατ᾽ ἐκεῖνον τὸν καιρόν , ἐπέρασε ὁ Ἰησοῦς τὴν ἡμέραν τοῦ Σαββάτου ἀπὸ μέσα ἀπὸ σπαρμένα χωράφια . Οἱ δὲ μαθηταί του ἐπείνασαν καὶ ἄρχισαν νὰ ξεσπυρίζουν στάχυα καὶ νὰ τρώγουν .
Ἀλλ᾽ οἱ Φαρισαῖοι , ὅταν τοὺς εἶδαν , τοῦ εἶπαν , « Νά , οἱ μαθηταί σου κάνουν ἐκεῖνο ποὺ δὲν πρέπει νὰ κάνουν τὸ Σάββατον » .
Ἐκεῖνος δὲ τοὺς εἶπε , « Δὲν ἐδιαβάσατε τί ἔκανε ὁ Δαυΐδ , ὅταν ἐπείνασε αὐτὸς καὶ ἐκεῖνοι ποὺ ἦσαν μαζί του ;
Πῶς ἐμπῆκε εἰς τὸν ναὸν τοῦ Θεοῦ καὶ ἔφαγε τοὺς ἄρτους τῆς προθέσεως , τοὺς ὁποίους δὲν ἐπετρέπετο οὔτε αὐτὸς οὔτε ἐκεῖνοι ποὺ ἦσαν μαζί του νὰ φάγουν , παρὰ μόνον οἱ ἱερεῖς ;
Ἢ δὲν ἐδιαβάσατε εἰς τὸν νόμον ὅτι κατὰ τὰ Σάββατα οἱ ἱερεῖς βεβηλώνουν τὸ Σάββατον εἰς τὸν ναὸν καὶ εἶναι ἀθῶοι ;
Σᾶς λέγω δέ , ὅτι ἐδῶ εἶναι κάτι μεγαλύτερον ἀπὸ τὸν ναόν .
Ἐὰν μάλιστα ἐγνωρίζατε τί σημαίνει , Ἀγάπην θέλω καὶ ὄχι θυσίαν , δὲν θὰ καταδικάζατε τοὺς ἀθώους .
Διότι ὁ Υἱὸς τοῦ ἀνθρώπου εἶναι κύριος τοῦ Σαββάτου » .
Καὶ ἔφυγε ἀπ᾽ ἐκεῖ καὶ ἦλθε εἰς τὴν συναγωγήν τους ·
καὶ παρουσιάσθηκε ἕνας ἄνθρωπος ποὺ εἶχε ξερὸ χέρι . Καὶ τὸν ἐρώτησαν , « Ἐπιτρέπεται κατὰ τὸ Σάββατον νὰ κάνῃ ἕνας θεραπείαν ; » , μὲ τὸν σκοπὸν νὰ τὸν κατηγορήσουν .
Ἐκεῖνος δὲ τοὺς εἶπε , « Ποιός ἀπὸ σᾶς , ποὺ ἔχει ἕνα πρόβατον , ἐὰν αὐτὸ πέσῃ τὸ Σάββατον εἰς ἕνα λάκκον , δὲν θὰ τὸ πιάσῃ καὶ δὲν θὰ τὸ σηκώσῃ ;
Πόσο διαφέρει ὁ ἄνθρωπος ἀπὸ τὸ πρόβατον . Ὥστε , ἐπιτρέπεται νὰ εὐεργετῇ κανεὶς τὰ Σάββατα » .
Τότε λέγει εἰς τὸν ἄνθρωπον , « Ἅπλωσε τὸ χέρι σου » , καὶ αὐτὸς ἅπλωσε τὸ χέρι του . Καὶ ἔγινε πάλιν γερὸ ὅπως καὶ τὸ ἄλλο .
Οἱ Φαρισαῖοι , ὅταν ἐβγῆκαν , ἔλαβαν ἀπόφασιν ἐναντίον του νὰ τὸν ἐξολοθρεύσουν .
Ἀλλ᾽ ὁ Ἰησοῦς τὸ ἔμαθε καὶ ἀνεχώρησε ἀπὸ ἐκεῖ . Καὶ τὸν ἀκολούθησε πολὺς κόσμος καὶ τοὺς ἐθεράπευσε ὅλους ,
καὶ μὲ αὐστηρὸν τόνον τοὺς διέταξε νὰ μὴ τὸν φανερώσουν ,
διὰ νὰ ἀληθεύσῃ ἐκεῖνο , ποὺ εἶπε ὁ προφήτης Ἡσαΐας :
Ἰδοὺ ὁ δοῦλός μου , τὸν ὁποῖον ἐδιάλεξα , ὁ ἀγαπητός μου , εἰς τὸν ὁποῖον εὐαρεστήθηκε ἡ ψυχή μου . Θὰ τοῦ δώσω τὸ Πνεῦμα μου καὶ θὰ διακηρύξῃ δικαιοσύνην εἰς τὸν ἐθνικὸν κόσμον .
Δὲν θὰ φιλονεικῇ , οὔτε θὰ φωνάζῃ , οὔτε θὰ ἀκούῃ κανεὶς τὴν φωνήν του εἰς τὰς πλατείας .
Καλάμι ραγισμένο δὲν θὰ τὸ σπάσῃ καὶ λυχνάρι ποὺ καπνίζει δὲν θὰ τὸ σβήσῃ , ἕως ὅτου κάνῃ τὴν δικαιοσύνην νὰ νικήσῃ .
Καὶ εἰς τὸ ὄνομά του ἔθνη θὰ ἐλπίζουν .
Τότε τοῦ ἔφεραν κάποιον δαιμονισμένον τυφλὸν καὶ βωβὸν καὶ τὸν ἐθεράπευσε , ὥστε ὁ τυφλὸς καὶ ὁ βωβὸς νὰ μιλῇ καὶ νὰ βλέπῃ .
Καὶ ὅλοι κατάπληκτοι ἔλεγαν , « Μήπως αὐτὸς εἶναι ὁ Χριστός , ὁ υἱὸς τοῦ Δαυΐδ ; » .
Οἱ δὲ Φαρισαῖοι , ὅταν ἄκουσαν αὐτά , εἶπαν , « Αὐτὸς δὲν διώχνει τὰ δαιμόνια παρὰ διὰ τοῦ Βεελζεβούλ , τοῦ ἀρχηγοῦ τῶν δαιμονίων » .
Ὁ Ἰησοῦς , ἐπειδὴ ἤξερε τὰς σκέψεις των , τοὺς εἶπε , « Κάθε βασίλειον , ὅταν χωρισθῇ εἰς ἀντιμαχόμενα μέρη , ἐξαφανίζεται , καὶ κάθε πόλις ἢ οἰκογένεια , ποὺ χωρίζεται εἰς ἀντιμαχόμενα μέρη , δὲν εἶναι δυνατὸν νὰ σταθῇ .
Καὶ ἐὰν ὁ Σατανᾶς διώχνῃ τὸν Σατανᾶν , τότε ἔχει κομματιασθῆ ὁ ἴδιος · πῶς εἶναι λοιπὸν δυνατὸν νὰ σταθῇ τὸ βασίλειόν του ;
Καὶ ἐὰν ἐγὼ διὰ τοῦ Βεελζεβοὺλ διώχνω τὰ δαιμόνια , τότε τὰ παιδιά σας διὰ ποίου τὰ διώχνουν ; Διὰ τοῦτο αὐτοὶ θὰ εἶναι οἱ κριταί σας .
Ἀλλ᾽ ἐὰν ἐγὼ διὰ τοῦ Πνεύματος τοῦ Θεοῦ διώχνω τὰ δαιμόνια , τότε ἔφθασε σ᾽ ἐσᾶς ἡ βασιλεία τοῦ Θεοῦ .
Ἢ πῶς εἶναι δυνατὸν νὰ μπῇ κανεὶς εἰς τὸ σπίτι τοῦ ἰσχυροῦ καὶ νὰ ἁρπάξῃ τὰ σκεύη του , χωρὶς νὰ ἔχῃ δέσει πρῶτα τὸν ἰσχυρὸν καὶ τότε νὰ λεηλατήσῃ τὸ σπίτι του ;
Ὅποιος δὲν εἶναι μαζί μου , εἶναι ἐναντίον μου καὶ ὅποιος δὲν μαζεύει μαζί μου , σκορπίζει .
Διὰ τοῦτο σᾶς λέγω , κάθε ἁμαρτία καὶ βλασφημία θὰ συγχωρηθῇ εἰς τοὺς ἀνθρώπους , ἡ βλασφημία ὅμως κατὰ τοῦ Πνεύματος δὲν θὰ συγχωρηθῇ εἰς τοὺς ἀνθρώπους .
Ὅποιος πῇ λόγον ἐναντίον τοῦ Υἱοῦ τοῦ ἀνθρώπου , θὰ συγχωρηθῇ · ἀλλ᾽ ὅποιος μιλήσῃ ἐναντίον τοῦ Πνεύματος τοῦ Ἁγίου , δὲν θὰ συγχωρηθῇ οὔτε εἰς τοῦτον τὸν αἰῶνα οὔτε εἰς τὸν μέλλοντα .
Ἢ κάνετε τὸ δένδρον καλόν , ὁπότε καὶ ὁ καρπός του θὰ εἶναι καλός , ἢ κάνετε τὸ δένδρον κακόν , ὁπότε καὶ ὁ καρπός του θὰ εἶναι κακός , διότι ἀπὸ τὸν καρπὸν γνωρίζεται τὸ δένδρον .
Γενεὰ ἐχιδνῶν , πῶς εἶναι δυνατὸν νὰ μιλῆτε γιὰ καλὰ πράγματα , ἀφοῦ εἶσθε πονηροί ; Διότι τὸ στόμα μιλεῖ ἐκεῖνο ἀπὸ τὸ ὁποῖον εἶναι γεμάτη ἡ καρδιά .
Ὁ ἀγαθὸς ἄνθρωπος βγάζει ἀπὸ τὸ ἀγαθὸν τὸ ἀποταμιευμένον μέσα του , καὶ ὁ κακὸς ἄνθρωπος ἀπὸ τὸ κακὸν ποὺ ἔχει μέσα του βγάζει κακὸν .
Σᾶς λέγω , ὅτι διὰ κάθε λόγον ἀνωφελῆ , ποὺ θὰ ποῦν οἱ ἄνθρωποι , θὰ δώσουν λόγον δι᾽ αὐτὸν κατὰ τὴν ἡμέραν τῆς κρίσεως ,
διότι ἀπὸ τοὺς λόγους σου θὰ δικαιωθῇς καὶ ἀπὸ τοὺς λόγους σου θὰ κατακριθῇς » .
Τότε ἔλαβαν τὸν λόγον μερικοὶ ἀπὸ τοὺς γραμματεῖς καὶ τοὺς Φαρισαίους καὶ εἶπαν , « Διδάσκαλε , θέλομε νὰ ἰδοῦμε ἀπὸ σὲ ἕνα θαῦμα » .
Ἐκεῖνος δὲ τοὺς ἀπεκρίθη , « Ἡ γενεὰ ἡ πονηρὴ καὶ ἡ μοιχαλὶς ζητεῖ θαῦμα , καὶ θαῦμα δὲν θὰ τῆς δοθῇ ἄλλο παρὰ τοῦ Ἰωνᾶ τοῦ προφήτου .
Ὅπως δηλαδὴ ὁ Ἰωνᾶς ἦτο εἰς τὴν κοιλιὰ μεγάλου ψαριοῦ τρεῖς ἡμέρες καὶ τρεῖς νύχτες , ἔτσι θὰ μείνῃ καὶ ὁ Υἱὸς τοῦ ἀνθρώπου εἰς τὴν καρδιὰ τῆς γῆς τρεῖς ἡμέρες καὶ τρεῖς νύχτες .
Οἱ ἄνθρωποι τῆς Νινευῒ θὰ ἐγερθοῦν κατὰ τὴν κρίσιν μαζὶ μὲ τὴν γενεὰν αὐτὴν καὶ θὰ τὴν κρίνουν , διότι μετενόησαν μὲ τὸ κήρυγμα τοῦ Ἰωνᾶ , ἐνῷ ἐδῶ πρόκειται γιὰ κάτι μεγαλύτερον ἀπὸ τὸν Ἰωνᾶν .
Ἡ βασίλισσα τοῦ Νότου θὰ ἐγερθῇ κατὰ τὴν κρίσιν μαζὶ μὲ τὴν γενεὰν αὐτὴν καὶ θὰ τὴν κρίνῃ , διότι ἦλθε ἀπὸ τὰ πέρατα τῆς γῆς , διὰ νὰ ἀκούσῃ τὴν σοφίαν τοῦ Σολομῶντος , ἐνῷ ἐδῶ πρόκειται γιὰ κάτι μεγαλύτερον ἀπὸ τὸν Σολομῶντα » .
« Ὅταν τὸ ἀκάθαρτον πνεῦμα βγῇ ἀπὸ τὸν ἄνθρωπον , περνᾶ ἀπὸ ξεροὺς τόπους καὶ ζητεῖ ἀνάπαυσιν , ἀλλὰ δὲν τὴν βρίσκει .
Τότε λέγει , « Ἂς γυρίσω εἰς τὸ σπίτι μου , ἀπὸ τὸ ὁποῖον ἔφυγα » . Καὶ ὅταν ἔλθῃ , τὸ βρίσκει ἀδειανὸ καὶ σκουπισμένο καὶ στολισμένο .
Τότε πηγαίνει καὶ παίρνει μαζί του ἄλλα ἑπτὰ πνεύματα , πονηρότερα ἀπὸ αὐτό , καὶ μπαίνουν νὰ κατοικήσουν ἐκεῖ καὶ τότε ἡ τελευταία κατάστασις τοῦ ἀνθρώπου γίνεται χειρότερη ἀπὸ τὴν πρώτην . Τὸ ἴδιο θὰ συμβῇ καὶ εἰς τὴν γενεὰν αὐτὴν τὴν πονηράν » .
Ἐνῷ αὐτὸς ἐμιλοῦσε εἰς τὰ πλήθη , ἡ μητέρα του καὶ οἱ ἀδελφοί του ἐστέκοντο ἔξω καὶ ἤθελαν νὰ τοῦ μιλήσουν .
Καὶ κάποιος τοῦ εἶπε , « Νά ἡ μητέρα σου καὶ οἱ ἀδελφοί σου στέκονται ἔξω καὶ θέλουν νὰ σὲ ἰδοῦν » .
Αὐτὸς δὲ ἀπεκρίθη εἰς ἐκεῖνον ποὺ τοῦ τὸ εἶπε , « Ποιά εἶναι ἡ μητέρα μου ; Καὶ ποιοί εἶναι οἱ ἀδελφοί μου ; » .
Καὶ ἅπλωσε τὸ χέρι του ἐπάνω εἰς τοὺς μαθητάς του καὶ εἶπε , « Νά ἡ μητέρα μου καὶ οἱ ἀδελφοί μου .
Ἐκεῖνος ποὺ θὰ κάνῃ τὸ θέλημα τοῦ Πατέρα μου , ποὺ εἶναι εἰς τοὺς οὐρανούς , αὐτὸς θὰ μοῦ εἶναι ἀδελφὸς καὶ ἀδελφὴ καὶ μητέρα » .








Κατ᾽ ἐκείνην τὴν ἡμέραν ἐβγῆκε ὁ Ἰησοῦς ἀπὸ τὸ σπίτι καὶ ἐκαθότανε κοντὰ εἰς τὴν θάλασσαν .
Καὶ ἐμαζεύθηκε γύρω του κόσμος πολύς , ὥστε ἀναγκάσθηκε νὰ μπῇ σ᾽ ἕνα πλοιάριον καὶ νὰ καθήσῃ , ἐνῷ ὅλος ὁ κόσμος ἐστεκότανε εἰς τὴν παραλίαν .
Καὶ τοὺς ἐμίλησε διὰ πολλὰ πράγματα σὲ παραβολές . Τοὺς ἔλεγε , « Ἐβγῆκε ὁ γεωργὸς διὰ νὰ σπείρῃ .
Καὶ ἐνῷ ἔσπερνε , μερικοὶ σπόροι ἔπεσαν κοντὰ εἰς τὸν δρόμον καὶ ὅταν ἦλθαν τὰ πουλιά , τοὺς κατέφαγαν .
Ἄλλοι ἔπεσαν σὲ πετρῶδες ἔδαφος , ὅπου δὲν ὑπῆρχε πολὺ χῶμα , καὶ ἀμέσως ἐφύτρωσαν , διότι ἡ γῆ δὲν εἶχε βάθος .
Ἀλλ᾽ ὅταν ἐβγῆκε ὁ ἥλιος , ἐκάησαν καὶ ἐπειδὴ δὲν εἶχαν ρίζαν , ἐξεράθηκαν .
Ἄλλοι ἔπεσαν ἀνάμεσα στὰ ἀγκάθια καὶ ὅταν ἐμεγάλωσαν τὰ ἀγκάθια , τοὺς ἔπνιξαν τελείως .
Ἄλλοι δὲ ἔπεσαν εἰς καλὸν ἔδαφος καὶ ἀπέδωσαν καρπούς , ἄλλος μὲν ἑκατὸ φορές , ἄλλος δὲ ἑξῆντα καὶ ἄλλος τριάντα .
Ἐκεῖνος ποὺ ἔχει αὐτιά , διὰ νὰ ἀκούῃ , ἂς ἀκούῃ » .
Καὶ ὅταν οἱ μαθηταὶ τὸν ἐπλησίασαν , τοῦ εἶπαν , « Διατί τοὺς μιλεῖς μὲ παραβολάς ; » .
Αὐτὸς δὲ ἀπεκρίθη , « Σ᾽ ἐσᾶς ἔχει δοθῆ τὸ νὰ γνωρίσετε τὰ μυστήρια τῆς βασιλείας τῶν οὐρανῶν , εἰς ἐκείνους δὲ δὲν ἔχει δοθῆ .
Διότι εἰς ἐκεῖνον , ποὺ ἔχει κάτι , θὰ τοῦ δοθῇ καὶ ἄλλο καὶ θὰ περισσέψῃ · ἀλλὰ ἀπὸ ὅποιον δὲν ἔχει , θὰ ἀφαιρεθῇ καὶ ἐκεῖνο ποὺ ἔχει .
Διὰ τοῦτο τοὺς μιλῶ μὲ παραβολάς , ἐπειδὴ ἐνῷ κυττάζουν , ὅμως δὲν βλέπουν καὶ ἐνῷ ἀκούουν , ὅμως δὲν ἀκούουν οὔτε καταλαβαίνουν , ὥστε νὰ μὴ εἶναι δυνατὸν νὰ μετανοήσουν .
Καὶ ἐκπληρώνεται εἰς τὴν περίπτωσίν τους ἡ προφητεία τοῦ Ἡσαΐα , ἡ ὁποία λέγει : Θὰ ἀκοῦτε καλὰ ἀλλὰ ποτὲ δὲν θὰ καταλάβετε καὶ θὰ κυττάζετε καλὰ ἀλλὰ ποτὲ δὲν θὰ ἰδῆτε .
Διότι ἔγινε ἀναίσθητη ἡ καρδιὰ τοῦ λαοῦ τούτου , καὶ βαρειὰ ἀκούουν μὲ τὰ αὐτιά τους καὶ ἔκλεισαν τὰ μάτια τους , μὴ τυχὸν ἰδοῦν μὲ τὰ μάτια καὶ ἀκούσουν μὲ τὰ αὐτιὰ καὶ καταλάβουν μὲ τὴν καρδιὰ καὶ μετανοήσουν καὶ ἐγὼ τοὺς θεραπεύσω .
Ἀλλὰ τὰ δικά σας μάτια εἶναι εὐτυχῆ διότι βλέπουν , καὶ τὰ αὐτιά σας διότι ἀκούουν .
Ἀλήθεια σᾶς λέγω , ὅτι πολλοὶ προφῆται καὶ δίκαιοι ἐπεθύμησαν νὰ ἰδοῦν ἐκεῖνα , ποὺ βλέπετε σεῖς καὶ δὲν τὰ εἶδαν καὶ νὰ ἀκούσουν ἐκεῖνα , ποὺ ἀκοῦτε σεῖς καὶ δὲν τὰ ἄκουσαν » .
« Σεῖς λοιπὸν ἀκοῦστε τὴν παραβολὴν τοῦ σπορέως .
Σὲ κάθε ἄνθρωπον , ὁ ὁποῖος ἀκούει τὸν λόγον περὶ τῆς βασιλείας καὶ δὲν μετανοεῖ , ἔρχεται ὁ πονηρὸς καὶ ἁρπάζει ἐκεῖνο ποὺ εἶναι σπαρμένο στὴν καρδιά του . Αὐτὸς εἶναι ὁ σπόρος ποὺ ἐσπάρθηκε κοντὰ εἰς τὸν δρόμον .
Ὁ σπόρος , ποὺ ἐσπάρθηκε εἰς τὰ πετρώδη μέρη , αὐτὸς εἶναι ὁ ἄνθρωπος , ποὺ ἀκούει τὸν λόγον καὶ ἀμέσως μὲ χαρὰν τὸν παίρνει .
Δὲν ἔχει ὅμως ρίζαν μέσα του ἀλλ᾽ εἶναι προσωρινός , καὶ ὅταν ἔλθῃ κάποια στενοχώρια ἤ διωγμὸς ἐξ αἰτίας τοῦ λόγου , ἀμέσως κλονίζεται .
Ὁ δὲ σπόρος , ποὺ ἐσπάρθηκε ἀνάμεσα στὰ ἀγκάθια , αὐτὸς εἶναι ὁ ἄνθρωπος ποὺ ἀκούει τὸν λόγον ἀλλ᾽ ἡ κοσμικὴ μέριμνα καὶ ἡ παραπλάνησις τοῦ πλούτου πνίγουν τὸν λόγον καὶ γίνεται ἄκαρπος .
Ἐκεῖνος δὲ ὁ σπόρος ποὺ ἐσπάρθηκε εἰς τὸ καλὸν ἔδαφος , αὐτὸς εἶναι ὁ ἄνθρωπος , ποὺ ἀκούει τὸν λόγον καὶ τὸν κατανοεῖ , καὶ ὁ ὁποῖος πραγματικὰ καρποφορεῖ καὶ ἀποδίδει ὁ ἕνας ἑκατό , ἄλλος ἑξῆντα καὶ ἄλλος τριάντα φορὲς περισσότερον » .
Ἄλλην παραβολὴν τοὺς παρουσίασε καὶ τοὺς ἔλεγε , « Ἡ βασιλεία τῶν οὐρανῶν μοιάζει μὲ ἄνθρωπον , ὁ ὁποῖος ἔσπειρε εἰς τὸ χωράφι του καλὸν σπόρον .
Ἀλλ᾽ ὅταν οἱ ἄνθρωποι ἐκοιμῶντο , ἦλθε ὁ ἐχθρός του καὶ ἔσπειρε ζιζάνια ἀνάμεσα εἰς τὸ σιτάρι καὶ ἔφυγε .
Ὅταν δὲ ἐβλάστησε ὁ σπόρος καὶ ἔκανε καρπόν , τότε ἐφάνησαν καὶ τὰ ζιζάνια .
Καὶ ἦλθαν οἱ δοῦλοι τοῦ οἰκοδεσπότη καὶ τοῦ εἶπαν , « Κύριε , δὲν ἔσπειρες καλὸν σπόρον εἰς τὸ χωράφι σου ; Πῶς λοιπὸν ἔχει ζιζάνια ; » .
Αὐτὸς δὲ τοὺς εἶπε , « Ἐχθρὸς ἄνθρωπος τὸ ἔκανε » . Τότε οἱ δοῦλοι τοῦ εἶπαν , « Θέλεις νὰ πᾶμε νὰ τὰ μαζέψουμε ; » .
Αὐτὸς δὲ εἶπε , « Ὄχι , μήπως , ὅταν μαζέψετε τὰ ζιζάνια , ἐκριζώσετε μαζὶ μὲ αὐτὰ καὶ τὸ σιτάρι .
Ἀφῆστέ τα νὰ μεγαλώσουν καὶ τὰ δύο , ἕως ὅτου ἔλθῃ ὁ θερισμός , καὶ κατὰ τὸν χρόνον τοῦ θερισμοῦ θὰ πῶ εἰς τοὺς θεριστάς , « Μαζέψετε πρῶτα τὰ ζιζάνια καὶ δέσετέ τα σὲ δεμάτια , διὰ νὰ τὰ κάψετε , τὸ δὲ σιτάρι μαζέψετέ το εἰς τὴν ἀποθήκην μου » .
Ἄλλην παραβολὴν τοὺς παρουσίασε καὶ τοὺς ἔλεγε , « Ἡ βασιλεία τῶν οὐρανῶν μοιάζει μὲ σπόρον σιναπιοῦ , τὸν ὁποῖον ἐπῆρε ἕνας ἄνθρωπος καὶ τὸν ἔσπειρε στὸ χωράφι του .
Αὐτὸς ὁ σπόρος εἶναι μὲν ὁ μικρότερος ἀπὸ ὅλους τοὺς σπόρους , ὅταν ὅμως μεγαλώσῃ , εἶναι τὸ μεγαλύτερον ἀπὸ ὅλα τὰ λαχανικὰ καὶ γίνεται δένδρον , ὥστε νὰ ἔρχωνται τὰ πτηνὰ τοῦ οὐρανοῦ καὶ νὰ κάνουν φωληὲς εἰς τοὺς κλάδους του » .
Ἄλλην παραβολὴν τοὺς εἶπε , « Ἡ βασιλεία τῶν οὐρανῶν μοιάζει μὲ προζύμι , τὸ ὁποῖον ἐπῆρε μία γυναῖκα καὶ τὸ ἀνέμιξε μὲ τρία σάτα ἀλεῦρι , ἕως ὅτου ἐζυμώθηκε ὅλον » .
Ὅλα αὐτὰ τὰ εἶπε ὁ Ἰησοῦς μὲ παραβολὰς εἰς τὰ πλήθη , καὶ δὲν τοὺς ἔλεγε τίποτε χωρὶς παραβολήν ,
διὰ νὰ ἐκπληρωθῇ ἐκεῖνο , τὸ ὁποῖον ἐλέχθη διὰ τοῦ προφήτου : Θὰ ἀρχίσω νὰ μιλῶ μὲ παραβολὰς καὶ θὰ πῶ πράγματα κρυμμένα ἀπὸ τὸν καιρὸν τῆς δημιουργίας τοῦ κόσμου .
Τότε ἄφησε τὰ πλήθη καὶ ἦλθε εἰς τὸ σπίτι του . Καὶ ἦλθαν οἱ μαθηταί του καὶ τοῦ εἶπαν , « Ἐξήγησέ μας τὴν παραβολὴν τῶν ζιζανίων τοῦ χωραφιοῦ » .
Αὐτὸς δὲ ἀπεκρίθη , « Ἐκεῖνος ποὺ σπέρνει τὸν καλὸν σπόρον , εἶναι ὁ Υἱὸς τοῦ ἀνθρώπου .
Τὸ δὲ χωράφι εἶναι ὁ κόσμος · ὁ καλὸς σπόρος εἶναι οἱ υἱοὶ τῆς βασιλείας , τὰ δὲ ζιζάνια εἶναι οἱ υἱοὶ τοῦ πονηροῦ ·
ὁ ἐχθρός , ποὺ τὰ ἔσπειρε , εἶναι ὁ διάβολος , ὁ δὲ θερισμὸς εἶναι τὸ τέλος τοῦ κόσμου , καὶ οἱ θερισταὶ εἶναι οἱ ἄγγελοι .
Ὅπως λοιπὸν μαζεύονται τὰ ζιζάνια καὶ καίονται , ἔτσι θὰ γίνῃ καὶ εἰς τὸ τέλος τοῦ κόσμου τούτου .
Θὰ ἀποστείλῃ δηλαδὴ ὁ Υἱὸς τοῦ ἀνθρώπου τοὺς ἀγγέλους του καὶ θὰ μαζέψουν ἀπὸ τὸ βασίλειόν του ὅλα τὰ σκάνδαλα καὶ ὅσους κάνουν τὴν ἀνομίαν ,
καὶ θὰ τοὺς ρίξουν εἰς τὸ καμίνι ποὺ καίει . Ἐκεῖ θὰ εἶναι τὸ κλάμα καὶ τὸ τρίξιμο τῶν δοντιῶν .
Τότε οἱ δίκαιοι θὰ λάμψουν ὅπως ὁ ἥλιος εἰς τὴν βασιλείαν τοῦ Πατέρα τους · ἐκεῖνος ποὺ ἔχει αὐτιά , διὰ νὰ ἀκούῃ , ἂς ἀκούῃ » .
« Ἡ βασιλεία τῶν οὐρανῶν μοιάζει μὲ θησαυρόν , ὁ ὁποῖος εἶναι κρυμμένος σὲ χωράφι καὶ τὸν ὁποῖον κάποιος ἄνθρωπος , ὅταν τὸν εὑρῆκε , τὸν ἔκρυψε καὶ ἀπὸ τὴν χαράν του πηγαίνει καὶ πωλεῖ ὅσα ἔχει καὶ ἀγοράζει τὸ χωράφι ἐκεῖνο .
Πάλιν ἡ βασιλεία τῶν οὐρανῶν μοιάζει μὲ ἔμπορον , ὁ ὁποῖος ζητεῖ καλὰ μαργαριτάρια .
Ὅταν δὲ βρῇ ἕνα πολύτιμο μαργαριτάρι , πηγαίνει καὶ πωλεῖ ὅλα ὅσα ἔχει καὶ τὸ ἀγοράζει .
Πάλιν μοιάζει ἡ βασιλεία τῶν οὐρανῶν μὲ ἕνα δίχτυ ποὺ τὸ ἔρριξαν εἰς τὴν θάλασσαν καὶ ἐμάζεψε κάθε εἶδος ψάρια .
Ὅταν ἐγέμισε , τὸ ἔφεραν εἰς τὴν ἀκτήν , ἐκάθησαν δὲ καὶ ἐμάζεψαν τὰ καλὰ σὲ ἀγγεῖα , τὰ δὲ σάπια τὰ ἐπέταξαν .
Τὸ ἴδιο θὰ συμβῇ καὶ κατὰ τὴν συντέλειαν τοῦ κόσμου . Θὰ βγοῦν οἱ ἄγγελοι καὶ θὰ χωρίσουν τοὺς πονηροὺς ἀπὸ τοὺς δικαίους
καὶ θὰ τοὺς ρίξουν εἰς τὸ καμίνι ποὺ καίει . Ἐκεῖ θὰ εἶναι τὸ κλάμα καὶ τὸ τρίξιμο τῶν δοντιῶν » .
Λέγει εἰς αὐτοὺς ὁ Ἰησοῦς , « Ἐκαταλάβατε ὅλα αὐτά ; » Αὐτοὶ τοῦ λέγουν , « Ναί , Κύριε » .
Καὶ ἐκεῖνος τοὺς εἶπε , « Διὰ τοῦτο κάθε γραμματεύς , ὁ ὁποῖος ἐδιδάχθηκε τὰ περὶ τῆς βασιλείας τῶν οὐρανῶν , μοιάζει μὲ ἄνθρωπον οἰκοδεσπότην , ὁ ὁποῖος βγάζει ἀπὸ τὸν θησαυρόν του καινούργια πράγματα καὶ παληά » .
Ὅταν ὁ Ἰησοῦς ἐτελείωσε τὶς παραβολὲς αὐτὲς , ἔφυγε ἀπ᾽ ἐκεῖ .
Καὶ ὅταν ἦλθε εἰς τὴν πατρίδα του , τοὺς ἐδίδασκε εἰς τὴν συναγωγήν τους κατὰ τέτοιον τρόπον , ὥστε νὰ ἐκπλήσσωνται καὶ νὰ λέγουν , « Ἀπὸ ποῦ τοῦ ἦλθε αὐτὴ ἡ σοφία καὶ αἱ θαυματουργικαὶ δυνάμεις ;
Δὲν εἶναι αὐτὸς ὁ υἱὸς τοῦ ξυλουργοῦ ; Δὲν ὀνομάζεται ἡ μητέρα του Μαριὰμ καὶ οἱ ἀδελφοί του Ἰάκωβος , Ἰωσῆς , Σίμων καὶ Ἰούδας ;
Καὶ οἱ ἀδελφές του δὲν εἶναι ὅλες μαζί μας ; Ἀπὸ ποῦ λοιπὸν τοῦ ἦλθαν ὅλα αὐτά ; » .
Καὶ δυσπιστοῦσαν εἰς αὐτόν . Ὁ δὲ Ἰησοῦς τοὺς εἶπε , « Δὲν ὑπάρχει προφήτης περιφρονημένος παρὰ εἰς τὴν πατρίδα του καὶ εἰς τὸ σπίτι του » .
Καὶ δὲν ἔκανε ἐκεῖ πολλὰ θαύματα ἐξ αἰτίας τῆς ἀπιστίας των .
Κατ᾽ ἐκεῖνον τὸν καιρὸν ἄκουσε ὁ Ἡρώδης ὁ τετράρχης τὴν φήμην περὶ τοῦ Ἰησοῦ
καὶ εἶπε εἰς τοὺς αὐλικούς του , « Αὐτὸς εἶναι ὁ Ἰωάννης ὁ Βαπτιστής · ἀναστήθηκε ἀπὸ τοὺς νεκροὺς καὶ γι᾽ αὐτὸ αἱ θαυματουργικαὶ δυνάμεις ἐνεργοῦν δι᾽ αὐτοῦ » .
Διότι ὁ Ἡρώδης εἶχε συλλάβει τὸν Ἰωάννην , τὸν ἔδεσε καὶ τὸν ἔβαλε εἰς τὴν φυλακὴν ἐξ αἰτίας τῆς Ἡρωδιάδος , συζύγου τοῦ ἀδελφοῦ του Φιλίππου ,
ἐπειδὴ ὁ Ἰωάννης τοῦ ἔλεγε , « Δὲν σοῦ ἐπιτρέπεται νὰ τὴν ἔχῃς » .
Καὶ ἤθελε νὰ τὸν σκοτώσῃ , ἐφοβήθηκε ὅμως τὸ πλῆθος τοῦ λαοῦ , διότι τὸν ἐθεωροῦσαν προφήτην .
Ὅταν ἑωρτάζοντο τὰ γενέθλια τοῦ Ἡρώδη , ἐχόρεψε ἡ θυγατέρα τῆς Ἡρωδιάδος εἰς τὸ μέσον τῶν προσκεκλημένων καὶ ἄρεσε τόσον εἰς τὸν Ἡρώδην ,
ὥστε τῆς ὑποσχέθηκε μὲ ὅρκον νὰ τῆς δώσῃ ὅ , τι θὰ ἐζητοῦσε .
Αὐτή , ἀφοῦ καθωδηγήθηκε ἀπὸ τὴν μητέρα της , « Δῶσε μου » , λέγει , « ἐδῶ σ᾽ ἕνα πιάτο τὸ κεφάλι τοῦ Ἰωάννου τοῦ Βαπτιστοῦ » .
Καὶ ἐλυπήθηκε ὁ βασιλεύς , ἕνεκα ὅμως τοῦ ὅρκου του καὶ τῶν προσκεκλημένων διέταξε νὰ τῆς δοθῇ ,
καὶ ἔστειλε καὶ ἀπεκεφάλισαν τὸν Ἰωάννην εἰς τὴν φυλακήν .
Καὶ ἔφεραν τὸ κεφάλι του εἰς ἕνα πιάτο καὶ τὸ ἔδωσαν εἰς τὴν κόρην καὶ αὐτὴ τὸ ἔφερε εἰς τὴν μητέρα της .
Καὶ ἦλθαν οἱ μαθηταί του , ἐπῆραν τὸ σῶμα καὶ τὸ ἔθαψαν , καὶ ἦλθαν καὶ τὰ εἶπαν εἰς τὸν Ἰησοῦν .
Ὅταν ἄκουσε αὐτὰ ὁ Ἰησοῦς , ἀνεχώρησε ἀπ᾽ ἐκεῖ μὲ πλοιάριον εἰς ἔρημον τόπον μόνος του . Καὶ ὅταν τὸ ἔμαθεν ὁ κόσμος , τὸν ἀκολούθησαν πεζῆ ἀπὸ τὰς πόλεις .
Ὅταν ἀποβιβάσθηκε , εἶδε πολὺν κόσμον καὶ τοὺς σπλαγχνίσθηκε καὶ ἐθεράπευσε τοὺς ἀρρώστους .
Ὅταν δὲ ἐβράδυασε , ἦλθαν σ᾽ αὐτὸν οἱ μαθηταὶ καὶ τοῦ εἶπαν , « Ὁ τόπος εἶναι ἔρημος καὶ ἡ ὥρα περασμένη · ἄφησε λοιπὸν τὸν κόσμον νὰ πᾶνε εἰς τὰ χωριὰ καὶ νὰ ἀγοράσουν διὰ τοὺς ἑαυτούς των τρόφιμα » .
Ὁ δὲ Ἰησοῦς τοὺς εἶπε , « Δὲν ἔχουν ἀνάγκην νὰ πᾶνε · δῶστέ τους σεῖς νὰ φάγουν » .
Αὐτοὶ δὲ τοῦ λέγουν , « Δὲν ἔχομεν ἐδῶ παρὰ πέντε ψωμιὰ καὶ δύο ψάρια » .
Ἐκεῖνος δὲ εἶπε , « Φέρετέ μού τα ἐδῶ » .
Καὶ ἀφοῦ διέταξε τὸν κόσμον νὰ ξαπλώσῃ στὸ χορτάρι , ἐπῆρε τὰ πέντε ψωμιὰ καὶ τὰ δύο ψάρια καὶ ἀφοῦ ὕψωσε τὰ μάτια του εἰς τὸν οὐρανόν , τὰ εὐλόγησε , τὰ ἔκοψε καὶ ἔδωκε εἰς τοὺς μαθητὰς τὰ ψωμιά , οἱ δὲ μαθηταὶ εἰς τὸν κόσμον .
Καὶ ἔφαγαν ὅλοι καὶ ἐχόρτασαν καὶ ἐσήκωσαν ὅ , τι ἐπερίσσεψε ἀπὸ τὰ κομμάτια , δώδεκα κοφίνια γεμᾶτα .
Ἐκεῖνοι δὲ ποὺ ἔφαγαν ἦσαν πέντε χιλιάδες περίπου ἄνδρες ἐκτὸς τῶν γυναικῶν καὶ τῶν παιδιῶν .
Καὶ ἀμέσως ὁ Ἰησοῦς ἀνάγκασε τοὺς μαθητὰς νὰ μποῦν εἰς τὸ πλοιάριον καὶ νὰ πᾶνε πρὶν ἀπ᾽ αὐτὸν εἰς τὴν ἀπέναντι ὄχθην , ἕως ὅτου διαλύσῃ τὸν κόσμον .
Καὶ ἀφοῦ διέλυσε τὸν κόσμον , ἀνέβηκε εἰς τὸ ὄρος διὰ νὰ προσευχηθῇ μόνος του . Ὅταν δὲ ἐβράδυασε , ἦτο ἐκεῖ μόνος .
Τὸ πλοιάριον εὑρίσκετο ἤδη εἰς τὸ μέσον τῆς λίμνης καὶ ἐπάλαιε μὲ τὰ κύματα , διότι ὁ ἄνεμος ἦτο ἀντίθετος .
Κατὰ τὴν τετάρτην δὲ νυχτερινὴν βάρδια ἦλθε εἰς αὐτοὺς ὁ Ἰησοῦς περπατώντας ἐπάνω εἰς τὴν θάλασσαν .
Οἱ μαθηταί , ὅταν τὸν εἶδαν νὰ περπατῇ ἐπάνω εἰς τὴν θάλασσαν , ἐταράχθηκαν καὶ ἔλεγαν ὅτι εἶναι φάντασμα καὶ ἀπὸ τὸν φόβον τους ἐφώναξαν .
Ἀμέσως τοὺς ἐμίλησε ὁ Ἰησοῦς καὶ τοὺς εἶπε , « Ἔχετε θάρρος , ἐγὼ εἶμαι · μὴ φοβᾶσθε » .
Τότε τοῦ ἀπεκρίθη ὁ Πέτρος , « Κύριε , ἐὰν εἶσαι σύ , τότε δῶσέ μου διαταγὴν νὰ ἔλθω σ᾽ ἐσὲ ἐπάνω στὰ νερά » .
Ἐκεῖνος δὲ εἶπε , « Ἔλα » . Καὶ ὅταν ὁ Πέτρος κατέβηκε ἀπὸ τὸ πλοιάριον , ἄρχισε νὰ περπατῇ ἐπάνω στὰ νερά , διὰ νὰ ἔλθῃ εἰς τὸν Ἰησοῦν .
Ἀλλ᾽ ἐπειδὴ ἔβλεπε τὸν ἄνεμον δυνατὸν ἐφοβήθηκε , καὶ ἐπειδὴ ἄρχισε νὰ βυθίζεται , ἐφώναξε , « Κύριε , σῶσέ με » .
Ἀμέσως ὁ Ἰησοῦς ἅπλωσε τὸ χέρι , τὸν ἔπιασε καὶ τοῦ λέγει , « Ὀλιγόπιστε , γιατί ἐδίστασες ; » .
Καὶ ὅταν ἀνέβηκαν εἰς τὸ πλοιάριον , ἔπαυσε ὁ ἄνεμος .
Ἐκεῖνοι ποὺ ἦσαν εἰς τὸ πλοιάριον τὸν προσκύνησαν καὶ τοῦ εἶπαν , « Ἀληθινὰ εἶσαι Θεοῦ Υἱός » .
Καὶ ἀφοῦ διέσχισαν τὴν λίμνην , ἦλθαν καὶ ἀπεβιβάσθησαν εἰς τὴν Γεννησαρέτ .
Καὶ ὅταν οἱ ἄνθρωποι τοῦ τόπου ἐκείνου τὸν ἀνεγνώρισαν , ἔστειλαν ἀγγελιαφόρους εἰς ὅλην τὴν περιοχὴν ἐκείνην καὶ τοῦ ἔφεραν ὅλους τοὺς ἀσθενεῖς .
Καὶ τὸν παρακαλοῦσαν νὰ τοὺς ἀφήσῃ νὰ ἀγγίξουν μόνον τὴν ἄκρη τοῦ ἐνδύματός του · καὶ ὅσοι τὸ ἄγγισαν , ἐθεραπεύθησαν .



Τότε ἔρχονται πρὸς τὸν Ἰησοῦν ἀπὸ τὰ Ἱεροσόλυμα γραμματεῖς καὶ Φαρισαῖοι καὶ τοῦ ἔλεγαν ,
« Γιατί οἱ μαθηταί σου παραβαίνουν τὴν παράδοσιν τῶν πρεσβυτέρων ; Δὲν πλένουν τὰ χέρια , ὅταν πρόκειται νὰ φάγουν » .
Αὐτὸς δὲ τοὺς ἀπεκρίθη , « Γιατί καὶ σεῖς παραβαίνετε τὴν ἐντολὴν τοῦ Θεοῦ χάριν τῆς παραδόσεώς σας ;
Ὁ Θεὸς εἶπε : Νὰ τιμᾷς τὸν πατέρα σου καὶ τὴν μητέρα σου , καί , Ἐκεῖνος , ποὺ ὑβρίζει πατέρα ἢ μητέρα ὀφείλει νὰ θανατωθῇ .
Σεῖς δὲ λέγετε : « Ἐκεῖνος ποὺ θὰ πῇ εἰς τὸν πατέρα του ἢ τὴν μητέρα του , Ὅ , τι ἔχεις νὰ ὠφεληθῇς ἀπὸ ἐμέ , αὐτὸ δίδεται ὡς δῶρον εἰς τὸν Θεόν , αὐτὸς δὲν ἔχει ὑποχρέωσιν νὰ τιμήσῃ τὸν πατέρα του ἢ τὴν μητέρα του » .
Καὶ ἀκυρώσατε τὴν ἐντολὴν τοῦ Θεοῦ χάριν τῆς παραδόσεώς σας .
Ὑποκριταί , εἶχε δίκηο ὁ Ἡσαΐας , ὅταν ἐπροφήτευσε γιὰ σᾶς :
Ὁ λαὸς αὐτὸς μὲ τὸ στόμα τους μὲ πλησιάζει καὶ μὲ τὰ χείλη μὲ τιμᾶ , ἐνῷ ἡ καρδιά τους εἶναι πολύ μακρυὰ ἀπὸ ἐμέ ·
μάταια μὲ λατρεύουν , ἀφοῦ διδάσκουν διδασκαλίες καὶ ἐντολὲς ἀνθρώπινες » .
Καὶ ἀφοῦ προσκάλεσε τὸν κόσμον τοὺς εἶπε , « Ἀκοῦτε καὶ καταλάβετε ·
δὲν μολύνει τὸν ἄνθρωπον ἐκεῖνο ποὺ μπαίνει εἰς τὸ στόμα , ἀλλ᾽ ἐκεῖνο ποὺ βγαίνει ἀπὸ τὸ στόμα μολύνει τὸν ἄνθρωπον » .
Τότε προσῆλθαν οἱ μαθηταὶ καὶ τοῦ εἶπαν , « Ξέρεις ὅτι οἱ Φαρισαῖοι , ὅταν ἄκουσαν ὅσα εἶπες , ἐσκανδαλίσθησαν ; » .
Ἐκεῖνος δὲ ἀπεκρίθη , « Κάθε φυτὸν ποὺ δὲν ἐφύτεψεν ὁ Πατέρας μου ὁ οὐράνιος θὰ ξεριζωθῇ .
Ἀφῆστε τους . Εἶναι τυφλοὶ ὁδηγοὶ τυφλῶν ἀνθρώπων . Καὶ ὅταν ἕνας τυφλὸς ὁδηγῇ ἄλλον τυφλόν , θὰ πέσουν καὶ οἱ δύο σὲ λάκκο » .
Ὁ Πέτρος τότε ἔλαβε τὸν λόγον καὶ τοῦ εἶπε , « Ἐξήγησέ μας τὴν παραβολήν » .
Ὁ δὲ Ἰησοῦς εἶπε , « Ἀκόμη καὶ σεῖς εἶσθε ἀνόητοι ;
Δὲν καταλαβαίνετε ὅτι κάθε τι ποὺ μπαίνει εἰς τὸ στόμα , προχωρεῖ εἰς τὴν κοιλιὰ καὶ ἀποβάλλεται εἰς τὸ ἀποχωρητήριον ;
Ἀλλ᾽ ἐκεῖνα ποὺ βγαίνουν ἀπὸ τὸ στόμα , προέρχονται ἀπὸ τὴν καρδιά , καὶ ἐκεῖνα εἶναι ποὺ μολύνουν τὸν ἄνθρωπον .
Ἀπὸ τὴν καρδιὰ δηλαδὴ βγαίνουν σκέψεις πονηραί , φόνοι , μοιχεῖαι , κλοπαί , ψευδομαρτυρίαι , βλασφημίαι .
Αὐτὰ εἶναι ποὺ μολύνουν τὸν ἄνθρωπον . Ἀλλὰ τὸ νὰ φάγῃ κανεὶς μὲ ἄπλυτα χέρια , αὐτὸ δὲν τὸν μολύνει » .
Καὶ ἀφοῦ ἐβγῆκε ἀπ᾽ ἐκεῖ ὁ Ἰησοῦς , ἀνεχώρησε εἰς τὰ μέρη τῆς Τύρου καὶ τῆς Σιδῶνος .
Καὶ μιὰ γυναῖκα Χαναναία ἀπὸ τὴν περιοχὴν ἐκείνην ἐβγῆκε καὶ ἐφώναζε , « Ἐλέησέ με , Κύριε , υἱὲ τοῦ Δαυΐδ . Ἡ θυγατέρα μου βασανίζετα ἀπὸ δαιμόνιον » .
Αὐτὸς ὅμως δὲν ἀπεκρίθη οὔτε λέξιν . Καὶ ἦλθαν οἱ μαθηταί του καὶ τοῦ ἔλεγαν , « Διῶξέ την , διότι φωνάζει ἀπὸ πίσω μας » .
Αὐτὸς ἀπεκρίθη , « Δὲν εἶμαι σταλμένος παρὰ εἰς τὰ πρόβατα τὰ χαμένα τῆς γενεᾶς τοῦ Ἰσραήλ » .
Αὐτὴ δὲ ἀφοῦ τὸν ἐπλησίασε , τὸν προσκυνοῦσε καὶ ἔλεγε , « Κύριε , βοήθησέ με » .
Ἐκεῖνος τῆς ἀπεκρίθη , « Δὲν εἶναι σωστὸ νὰ πάρω τὸ ψωμὶ τῶν παιδιῶν καὶ νὰ τὸ ρίξω στὰ σκυλιά » .
Αὐτὴ δὲ εἶπε , « Ναί , Κύριε , ἀλλὰ καὶ τὰ σκυλιὰ τρώγουν ἀπὸ τὰ ψίχουλα , ποὺ πέφτουν ἀπὸ τὸ τραπέζι τῶν κυρίων τους » .
Τότε ὁ Ἰησοῦς τῆς ἀπεκρίθη , « Ὦ γυναῖκα , μεγάλη εἶναι ἡ πίστις σου · ἂς σοῦ γίνῃ ὅπως θέλεις » . Καὶ ἐθεραπεύθηκε ἡ θυγατέρα της ἀπὸ τὴν ὥραν ἐκείνην .
Καὶ ὅταν ἔφυγε ἀπ᾽ ἐκεῖ ὁ Ἰησοῦς , ἦλθε κοντὰ εἰς τὴν λίμνην τῆς Γαλιλαίας καὶ ἀνέβηκε εἰς τὸ ὄρος καὶ ἐκαθότανε ἐκεῖ .
Καὶ ἦλθε εἰς αὐτὸν πολὺς κόσμος ποὺ εἶχαν μαζί τους χωλούς , τυφλούς , βωβούς , κουλοὺς καὶ ἄλλους πολλοὺς καὶ τοὺς ἔρριξαν εἰς τὰ πόδια του καὶ τοὺς ἐθεράπευσε ,
ὥστε ὁ κόσμος ἐθαύμαζε , ὅταν ἔβλεπε βωβοὺς νὰ μιλοῦν , κουλοὺς νὰ γίνωνται ὑγιεῖς , κουτσοὺς νὰ περπατοῦν καὶ τυφλοὺς νὰ βλέπουν . Καὶ ἐδόξασαν τὸν Θεὸν τοῦ Ἰσραήλ .
Ὁ Ἰησοῦς τότε ἐκάλεσε τοὺς μαθητάς του καὶ τοὺς εἶπε , « Σπλαγχνίζομαι τὸν κόσμον , διότι ἐπὶ τρεῖς τώρα ἡμέρες παραμένουν κοντά μου καὶ δὲν ἔχουν τί νὰ φάγουν , καὶ νὰ τοὺς διαλύσω νηστικοὺς δὲν θέλω , μήπως ἀποκάμουν εἰς τὸν δρόμον » .
Καὶ τοῦ λέγουν οἱ μαθηταί , « Ἀπὸ ποῦ νὰ πάρωμεν ἐδῶ εἰς τὴν ἔρημον τόσα ψωμιά , ὥστε νὰ χορτάσῃ τόσος πολύς κόσμος ; » .
Καὶ ὁ Ἰησοῦς τοὺς λέγει , « Πόσα ψωμιὰ ἔχετε ; » , αὐτοὶ δὲ εἶπαν , « Ἑπτὰ καὶ λίγα ψαράκια » .
Καὶ ἀφοῦ διέταξε τὸν κόσμον νὰ πλαγιάσῃ εἰς τὴν γῆν ,
ἐπῆρε τὰ ἑπτὰ ψωμιὰ καὶ τὰ ψάρια καὶ ἀφοῦ εὐχαρίστησε τὸν Θεόν , τὰ ἔκοψε καὶ τὰ ἐμοίρασε εἰς τοὺς μαθητάς , οἱ δὲ μαθηταὶ εἰς τὸν κόσμον .
Καὶ ἔφαγαν ὅλοι καὶ ἐχόρτασαν καὶ ἐσήκωσαν τὰ κομμάτια ποὺ ἐπερίσσεψαν , ἑπτὰ γεμᾶτα καλάθια .
Ἐκεῖνοι δὲ ποὺ ἔφαγαν , ἦσαν τέσσερις χιλιάδες ἄνδρες , ἐκτὸς ἀπὸ τὶς γυναῖκες καὶ τὰ παιδιά .
Καὶ ἀφοῦ διέλυσε τὸν κόσμον ἐμπῆκε εἰς τὸ πλοιάριον καὶ ἦλθε εἰς τὴν περιοχὴν τῆς Μαγδαλᾶ .
Καὶ ἦλθαν οἱ Φαρισαῖοι καὶ οἱ Σαδδουκαῖοι καὶ τὸν παρεκάλεσαν , μὲ σκοπὸν νὰ τὸν πειράξουν , νὰ τοὺς δείξῃ ἕνα θαῦμα ἀπὸ τὸν οὐρανόν .
Αὐτὸς δὲ τοὺς εἶπε , « Ὅταν βραδυάσῃ , λέτε , « Καλὸ καιρὸ θὰ ἔχωμε , διότι ὁ οὐρανὸς εἶναι ξανθοκόκκινος » .
Καὶ τὸ πρωῒ λέτε , « Σήμερα θὰ ἔχωμε βροχή , διότι ὁ οὐρανὸς εἶναι ξανθοκόκκινος καὶ συννεφιασμένος » . Ὑποκριταί , τὸ πρόσωπον τοῦ οὐρανοῦ ξέρετε νὰ τὸ διακρίνετε , τὰ σημεῖα τῶν καιρῶν δὲν μπορεῖτε νὰ τὰ διακρίνετε ;
Ἡ γενεὰ ἡ πονηρὴ καὶ ἡ μοιχαλὶς ζητεῖ θαῦμα , ἀλλὰ θαῦμα ἄλλο δὲν θὰ τῆς δοθῇ παρὰ τὸ θαῦμα τοῦ Ἰωνᾶ τοῦ προφήτου » . Καὶ τοὺς ἄφησε καὶ ἔφυγε .
Ὅταν οἱ μαθηταὶ ἦλθαν εἰς τὴν ἀντικρυνὴν ὄχθην , ἐλησμόνησαν νὰ πάρουν ψωμιά .
Καὶ ὁ Ἰησοῦς τοὺς εἶπε , « Βλέπετε καὶ προσέχετε ἀπὸ τὸ προζύμι τῶν Φαρισαίων καὶ τῶν Σαδδουκαίων » .
Αὐτοὶ δὲ ἐσκέπτοντο μέσα τους καὶ ἔλεγαν , « Δὲν ἐπήραμε ψωμιά » .
Ὁ Ἰησοῦς ὅμως τὸ ἀντελήφθη καὶ τοὺς εἶπε , « Τί σκέπτεσθε μέσα σας , ὀλιγόπιστοι , ὅτι δὲν ἐπήρατε ψωμιά ;
Ἀκόμη δὲν καταλαβαίνετε οὔτε θυμᾶσθε τὰ πέντε ψωμιὰ τῶν πέντε χιλιάδων ἀνθρώπων καὶ πόσα κοφίνια ἐπήρατε ;
Οὔτε τὰ ἑπτὰ ψωμιὰ τῶν τεσσάρων χιλιάδων ἀνθρώπων καὶ πόσα καλάθια ἐπήρατε ;
Πῶς δὲν καταλαβαίνετε ὅτι δὲν σᾶς ἐμίλησα γιὰ ψωμί , ἀλλὰ γιὰ νὰ προσέχετε ἀπὸ τὸ προζύμι τῶν Φαρισαίων καὶ τῶν Σαδδουκαίων ; » .
Τότε ἐκατάλαβαν ὅτι δὲν τοὺς εἶπε νὰ προσέχουν ἀπὸ τὸ προζύμι , ἀλλὰ ἀπὸ τὴν διδασκαλίαν τῶν Σαδδουκαίων .
Ὅταν ὁ Ἰησοῦς ἦλθε εἰς τὰ μέρη τῆς Καισαρείας τοῦ Φιλίππου , ἐρωτοῦσε τοὺς μαθητάς του , « Ποιός , λέγουν οἱ ἄνθρωποι , ὅτι εἶναι ὁ Υἱὸς τοῦ ἀνθρώπου ; » .
Αὐτοὶ δὲ ἀπήντησαν , « Μερικοὶ λέγουν ὅτι εἶναι ὁ Ἰωάννης ὁ Βαπτιστής , ἄλλοι ὁ Ἠλίας , καὶ ἄλλοι ὁ Ἱερεμίας ἢ ἕνας ἀπὸ τοὺς προφήτας » .
Λέγει εἰς αὐτούς , « Σεῖς , ποιός λέτε ὅτι εἶμαι ; » .
Ὁ Σίμων Πέτρος ἀπεκρίθη , « Σὺ εἶσαι ὁ Χριστός , ὁ Υἱὸς τοῦ ζωντανοῦ Θεοῦ » .
Ὁ δὲ Ἰησοῦς τοῦ εἶπε , « Μακάριος εἶσαι , Σίμων υἱὲ τοῦ Ἰωνᾶ , διότι ἄνθρωπος δὲν σοῦ τὸ ἀπεκάλυψε αὐτό , ἀλλ᾽ ὁ Πατέρας μου ὁ οὐράνιος .
Καὶ ἐγὼ σοῦ λέγω , Σὺ εἶσαι Πέτρος καὶ ἐπάνω εἰς τὴν πέτραν αὐτὴν θὰ οἰκοδομήσω τὴν ἐκκλησίαν μου καὶ αἱ πύλαι τοῦ ᾍδη δὲν θὰ τὴν καταβάλουν .
Καὶ θὰ σοῦ δώσω τὰ κλειδιὰ τῆς βασιλείας τῶν οὐρανῶν καὶ ὅ , τι δέσῃς εἰς τὴν γῆν , θὰ εἶναι δεμένο εἰς τοὺς οὐρανούς . Καὶ ὅ , τι λύσῃς εἰς τὴν γῆν , θὰ εἶναι λυμένο εἰς τοὺς οὐρανούς » .
Τότε αὐστηρῶς διέταξε τοὺς μαθητάς του νὰ μὴ ποῦν σὲ κανένα ὅτι αὐτὸς εἶναι ὁ Χριστός .
Ἀπὸ τότε ἄρχισε ὁ Ἰησοῦς νὰ δείχνῃ εἰς τοὺς μαθητάς του , ὅτι πρέπει νὰ ὑπάγῃ εἰς τὰ Ἱεροσόλυμα καὶ πολλὰ νὰ πάθῃ ἀπὸ τοὺς πρεσβυτέρους καὶ ἀρχιερεῖς καὶ γραμματεῖς καὶ νὰ θανατωθῇ καὶ κατὰ τὴν τρίτην ἡμέραν νὰ ἀναστηθῇ .
Καὶ ὁ Πέτρος , ἀφοῦ τὸν ἐπῆρε ἰδιαιτέρως , ἄρχισε νὰ τοῦ μιλῇ εἰς σοβαρὸν τόνον καὶ νὰ τοῦ λέγῃ , « Ὁ Θεὸς νὰ σοῦ φανῇ σπλαγχνικός , Κύριε , ὥστε νὰ μὴ σοῦ συμβῇ τοῦτο » .
Αὐτὸς δὲ ἐστράφη εἰς τὸν Πέτρον καὶ εἶπε , « Ὕπαγε ὀπίσω μου , Σατανᾶ · μοῦ εἶσαι σκάνδαλον , διότι δὲν σκέπτεσαι τὰ ἀρεστὰ εἰς τὸν Θεὸν ἀλλὰ τὰ ἀρεστὰ εἰς τοὺς ἀνθρώπους » .
Τότε εἶπε ὁ Ἰησοῦς εἰς τοὺς μαθητάς του , « Ἐὰν κανεὶς θέλῃ νὰ μὲ ἀκολουθήσῃ , ἂς ἀπαρνηθῇ τὸν ἑαυτόν του καὶ ἂς σηκώσῃ τὸν σταυρόν του καὶ ἂς μὲ ἀκολουθήσῃ .
Διότι ὅποιος θέλει νὰ σώσῃ τὴν ζωήν του , αὐτὸς θὰ τὴν χάσῃ . Ἐκεῖνος δὲ ποὺ θὰ χάσῃ τὴν ζωήν του ἐξ αἰτίας μου , αὐτὸς θὰ τὴν βρῇ .
Διότι τί ἔχει νὰ ὠφεληθῇ ὁ ἄνθρωπος , ἐὰν κερδίσῃ τὸν κόσμον ὅλον , ζημιωθῇ δὲ τὴν ψυχήν του ; Ἤ τί εἶναι δυνατὸν νὰ δώσῃ ὁ ἄνθρωπος ἀντάλλαγμα τῆς ψυχῆς του ;
Διότι μέλλει νὰ ἔλθῃ ὁ Υἱὸς τοῦ ἀνθρώπου μέσα εἰς τὴν δόξαν τοῦ Πατέρα του μαζὶ μὲ τοὺς ἀγγέλους του καὶ τότε θὰ ἀνταμείψῃ καθένα σύμφωνα μὲ ὅ , τι ἔκανε .
Σᾶς βεβαιῶ , ὅτι ὑπάρχουν μερικοὶ ἀπὸ αὐτοὺς ποὺ στέκονται ἐδῶ , οἱ ὁποῖοι δὲν θὰ γευθοῦν τὸν θάνατον , ἕως ὅτου ἰδοῦν τὸν Υἱὸν τοῦ ἀνθρώπου νὰ ἔρχεται εἰς τὴν βασιλείαν του » .
Ὕστερα ἀπὸ ἕξη ἡμέρες , παίρνει ὁ Ἰησοῦς τὸν Πέτρον καὶ τὸν Ἰάκωβον καὶ τὸν Ἰωάννην , τὸν ἀδελφόν του , καὶ τοὺς ἀνεβάζει σ᾽ ἕνα ψηλὸ βουνὸ ἰδιαιτέρως .
Καὶ μεταμορφώθηκε μπροστά τους καὶ ἔλαμψε τὸ πρόσωπόν του ὅπως ὁ ἥλιος , τὰ δὲ ἐνδύματά του ἔγιναν ἄσπρα σὰν τὸ φῶς .
Καὶ ἐμφανίσθηκαν εἰς αὐτοὺς ὁ Μωϋσῆς καὶ ὁ Ἠλίας , οἱ ὁποῖοι συνωμιλοῦσαν μαζί του .
Τότε ἔλαβε τὸν λόγον ὁ Πέτρος καὶ εἶπε εἰς τὸν Ἰησοῦν , « Κύριε , καλὸν εἶναι νὰ μείνωμεν ἐδῶ . Ἐὰν θέλῃς , ἂς κάνωμεν ἐδῶ τρεῖς σκηνές , μίαν γιὰ σένα , μίαν διὰ τὸν Μωϋσῆν καὶ μίαν διὰ τὸν Ἠλίαν » .
Ἐνῷ αὐτὸς ἀκόμη ἐμιλοῦσε , ἕνα σύννεφο φωτεινὸ τοὺς ἐσκίασε καὶ μία φωνὴ ἀπὸ τὸ σύννεφο ἔλεγε : Αὐτὸς εἶναι ὁ Υἱός μου ὁ ἀγαπητός , εἰς τὸν ὁποῖον εὐαρεστοῦμαι . Αὐτὸν νὰ ἀκοῦτε .
Καὶ ὅταν ἄκουσαν οἱ μαθηταί , ἔπεσαν μὲ τὸ πρόσωπόν τους εἰς τὴν γῆν καὶ ἐφοβήθησαν πολύ .
Καὶ ὁ Ἰησοῦς ἀφοῦ τοὺς ἐπλησίασε , τοὺς ἄγγιξε καὶ εἶπε , « Σηκωθῆτε καὶ μὴ φοβᾶσθε » .
Ὅταν δὲ ἐσήκωσαν τὰ μάτια τους δὲν εἶδαν κανένα παρὰ μόνον τὸν Ἰησοῦν .
Καὶ ἐνῷ κατέβαιναν ἀπὸ τὸ βουνό , ὁ Ἰησοῦς τοὺς διέταξε , « Μὴ πῆτε σὲ κανένα τὸ ὅραμα , ἕως ὅτου ὁ Υἱὸς τοῦ ἀνθρώπου ἀναστηθῇ ἐκ τῶν νεκρῶν » .
Καὶ τὸν ἐρώτησαν οἱ μαθηταί , « Γιατί λοιπὸν λέγουν οἱ γραμματεῖς ὅτι πρέπει νὰ ἔλθῃ πρῶτα ὁ Ἠλίας ; » .
Αὐτὸς δὲ ἀπεκρίθη , « Ὁ Ἠλίας μὲν ἔρχεται πρῶτα καὶ θὰ βάλῃ ὅλα σὲ τάξιν .
Σᾶς λέγω ὅμως , ὅτι ὁ Ἠλίας ἤδη ἦλθε καὶ δὲν τὸν ἀνεγνώρισαν ἀλλὰ τοῦ ἔκαναν ὅ , τι ἤθελαν . Κατὰ τὸν ἴδιο τρόπο καὶ ὁ Υἱὸς τοῦ ἀνθρώπου μέλλει νὰ πάθῃ ἀπὸ αὐτούς » .
Τότε κατάλαβαν οἱ μαθηταὶ ὅτι τοὺς ἐμίλησε διὰ τὸν Ἰωάννην τὸν Βαπτιστήν .
Καὶ ὅταν ἦλθαν πρὸς τὸ πλῆθος , τὸν ἐπλησίασε ἕνας καί , γονατιστός , τοῦ ἔλεγε ,
« Κύριε , ἐλέησε τὸ παιδί μου , διότι σεληνιάζεται καὶ ὑποφέρει πολύ . Πολλὲς φορὲς πέφτει στὴ φωτιὰ καὶ πολλὲς φορὲς στὸ νερό .
Καὶ τὸν ἔφερα εἰς τοὺς μαθητάς σου ἀλλὰ δὲν μπόρεσαν νὰ τὸν θεραπεύσουν » .
Καὶ ὁ Ἰησοῦς εἶπε , « Ὦ γενεὰ ἄπιστη καὶ διεστραμμένη , ἕως πότε θὰ εἶμαι μαζί σας ; Ἕως πότε θὰ σᾶς ἀνέχωμαι ; Φέρετέ μου αὐτὸν ἐδῶ » .
Καὶ ἐπέπληξε αὐτὸν ὁ Ἰησοῦς καὶ ἐβγῆκε ἀπ᾽ αὐτὸν τὸ δαιμόνιον καὶ ἐθεραπεύθηκε τὸ παιδὶ ἀπὸ τὴν ὥραν ἐκείνην .
Τότε ἦλθαν οἱ μαθηταὶ εἰς τὸν Ἰησοῦν ἰδιαιτέρως καὶ τοῦ εἶπαν , « Γιατί ἐμεῖς δὲν μπορέσαμε νὰ τὸ βγάλωμε ; » .
Ὁ δὲ Ἰησοῦς τοὺς εἶπε , « Ἐξ αἰτίας τῆς ἀπιστίας σας . Σᾶς βεβαιῶ , ἐὰν ἔχετε πίστιν σὰν τὸν σπόρο τοῦ σιναπιοῦ θὰ πῆτε εἰς τὸ βουνὸ αὐτό , « Μετατοπίσου ἀπ᾽ ἐδῶ ἐκεῖ » , καὶ θὰ μετατοπισθῇ καὶ τίποτε δὲν θὰ σᾶς εἶναι ἀδύνατον .
[ Τοῦτο δὲ τὸ γένος δὲν βγαίνει παρὰ μὲ προσευχὴν καὶ νηστείαν ] » .
Ὅταν δὲ περιεφέροντο εἰς τὴν Γαλιλαίαν , τοὺς εἶπεν ὁ Ἰησοῦς , « Ὁ Υἱὸς τοῦ ἀνθρώπου μέλλει νὰ παραδοθῇ σὲ χέρια ἀνθρώπων .
Καὶ θὰ τὸν φονεύσουν καὶ κατὰ τὴν τρίτην ἡμέραν θὰ ἀναστηθῇ » . Καὶ ἐλυπήθηκαν πάρα πολύ .
Ὅταν ἔφθασαν εἰς τὴν Καπερναούμ , ἦλθαν εἰς τὸν Πέτρον ἐκεῖνοι ποὺ εἰσέπρατταν τὰ δίδραχμα καὶ εἶπαν , « Ὁ διδάσκαλός σας δὲν πληρώνει τὰ δίδραχμα ; » .
Λέγει , « Ναί » . Καὶ ὅταν ἦλθε εἰς τὸ σπίτι , τὸν ἐπρόλαβε ὁ Ἰησοῦς καὶ τοῦ εἶπε , « Τί φρονεῖς , Σίμων ; Οἱ βασιλεῖς τῆς γῆς ἀπὸ ποιούς παίρνουν δασμοὺς ἢ φόρον ; Ἀπὸ τὰ παιδιά τους ἢ ἀπὸ τοὺς ξένους ; » .
Ὁ Πέτρος τοῦ λέγει , « Ἀπὸ τοὺς ξένους » . Εἶπε εἰς αὐτὸν ὁ Ἰησοῦς , « Ἑπομένως τὰ παιδιὰ εἶναι ἐλεύθερα .
Ἀλλὰ διὰ νὰ μὴ τοὺς σκανδαλίσωμεν , πήγαινε εἰς τὴν θάλασσαν , ρίξε τὸ ἀγκίστρι καὶ πάρε τὸ πρῶτο ψάρι , ποὺ θὰ ἀνεβῇ · ἄνοιξε τὸ στόμα του καὶ θὰ βρῇς ἕνα τετράδραχμον . Πάρε το καὶ δῶσε τούς το γιὰ μένα καὶ γιὰ σένα » .








Ἐκείνην τὴν ὥραν ἦλθαν οἱ μαθηταὶ εἰς τὸν Ἰησοῦν καὶ τοῦ εἶπαν , « Ποιός ἆραγε θὰ εἶναι ὁ μεγαλύτερος εἰς τὴν βασιλείαν τῶν οὐρανῶν ; » .
Καὶ ἀφοῦ προσκάλεσε ἕνα παιδί , τὸ ἔβαλε ἀνάμεσά τους καὶ εἶπε ,
« Σᾶς βεβαιῶ ὅτι , ἐὰν δὲν μετανοήσετε καὶ δὲν γίνετε σὰν τὰ παιδιά , δὲν θὰ μπῆτε εἰς τὴν βασιλείαν τῶν οὐρανῶν .
Ἐκεῖνος , ποὺ θὰ ταπεινώσῃ τὸν ἑαυτόν του σὰν τοῦτο τὸ παιδί , αὐτὸς θὰ εἶναι ὁ μεγαλύτερος εἰς τὴν βασιλείαν τῶν οὐρανῶν .
Καὶ ἐκεῖνος , ποὺ θὰ δεχθῇ ἕνα τέτοιο παιδὶ εἰς τὸ ὄνομά μου , ἐμὲ δέχεται » .
« Ἐκεῖνος , ποὺ θὰ σκανδαλίσῃ ἕναν ἀπὸ τοὺς μικροὺς τούτους , ποὺ πιστεύουν σ᾽ ἐμέ , τὸν συμφέρει νὰ κρεμασθῇ ἀπὸ τὸν λαιμόν του μιὰ μυλόπετρα καὶ νὰ καταποντισθῇ εἰς τὰ βάθη τῆς θαλάσσης .
Ἀλλοίμονον εἰς τὸν κόσμον διὰ τὰ σκάνδαλα . Εἶναι βέβαια ἀνάγκη νὰ ἔλθουν τὰ σκάνδαλα . Ἀλλ᾽ ἀλλοίμονον εἰς τὸν ἄνθρωπον , διὰ τοῦ ὁποίου ἔρχεται τὸ σκάνδαλον .
Ἐὰν τὸ χέρι σου ἢ τὸ πόδι σου σὲ σκανδαλίζῃ , κόψε το καὶ ρίξε το μακρυά . Εἶναι καλύτερα γιὰ σένα νὰ μπῇς εἰς τὴν ζωὴν κουλὸς ἢ κουτσὸς παρὰ νὰ ἔχῃς δύο χέρια ἢ δύο πόδια καὶ νὰ σὲ ρίξουν στὴν αἰωνία φωτιά .
Καὶ ἐὰν τὸ μάτι σου σὲ σκανδαλίζῃ , βγάλε το καὶ ρίξε το μακρυά . Εἶναι καλύτερα γιὰ σένα νὰ μπῇς μονόφθαλμος εἰς τὴν ζωὴν παρὰ νὰ ἔχῃς δύο μάτια καὶ νὰ σὲ ρίξουν εἰς τὴν πυρίνην γέενναν .
Προσέχετε νὰ μὴ περιφρονήσετε κανένα ἀπὸ τοὺς μικροὺς τοὺτους . Διότι σᾶς λέγω , ὅτι οἱ ἄγγελοί τους , εἰς τοὺς οὐρανούς , βλέπουν πάντοτε τὸ προόσωπον τοῦ Πατέρα μου ποὺ εἶναι εἰς τοὺς οὐρανούς .
[ Ἦλθε βέβαια ὁ Υἱὸς τοῦ ἀνθρώπου νὰ σώσῃ τὸ ἀπολωλός ] » .
« Τί νομίζετε ; Ἐὰν ἕνας ἄνθρωπος ἔχῃ ἑκατὸ πρόβατα καὶ χαθῇ ἕνα ἀπὸ αὐτά , δὲν θὰ ἀφήσῃ τὰ ἐνενῆντα ἐννέα εἰς τὰ βουνὰ καὶ θὰ τρέξῃ νὰ ζητήσῃ τὸ χαμένο ;
Καὶ ἐὰν συμβῇ νὰ τὸ βρῇ , σᾶς βεβαιῶ χαίρει περισσότερον γι᾽ αὐτὸ παρὰ γιὰ τὰ ἐνενῆντα ἐννέα , τὰ ὁποῖα δὲν εἶχαν χαθῆ .
Κατὰ παρόμοιον τρόπον , δὲν εἶναι θέλημα τοῦ οὐρανίου Πατέρα σας , νὰ χαθῇ ἕνας ἀπὸ τούτους τοὺς μικρούς » .
« Ἐὰν ὁ ἀδελφός σου ἁμαρτήσῃ , πήγαινε καὶ ἔλεγξέ τον , ὅταν θὰ εἶσθε οἱ δύο σας μόνοι . Ἐὰν σὲ ἀκούσῃ , τότε ἐκέρδισες τὸν ἀδελφόν σου .
Ἐὰν δὲν σὲ ἀκούσῃ , τότε πάρε μαζί σου ἀκόμη ἕνα ἢ δύο , διὰ νὰ πιστοποιηθῇ κάθε πρᾶγμα ἀπὸ τὸ στόμα δύο ἢ τριῶν μαρτύρων .
Ἐὰν ὅμως δὲν τοὺς ἀκούσῃ , τότε νὰ τὸ πῇς εἰς τὴν ἐκκλησίαν · ἐὰν δὲ καὶ τὴν ἐκκλησίαν δὲν ἀκούσῃ , τότε νὰ τὸν θεωρῇς ὡς ἐθνικὸν ἢ τελώνην .
Ἀλήθεια σᾶς λέγω , ὅτι ὅσα δέσετε εἰς τὴν γῆν , θὰ εἶναι δεμένα εἰς τὸν οὐρανόν , καὶ ὅσα λύσετε εἰς τὴν γῆν , θὰ εἶναι λυμένα εἰς τὸν οὐρανόν » .
« Ἐπίσης σᾶς λέγω , ὅτι ἐὰν δύο ἀπὸ σᾶς , εἰς τὴν γῆν , συμφωνήσουν νὰ ζητήσουν οἱονδήποτε πρᾶγμα , θὰ τοὺς γίνῃ ἀπὸ τὸν Πατέρα μου τὸν ἐπουράνιον .
Διότι ὅπου εἶναι δύο ἢ τρεῖς συγκεντρωμένοι εἰς τὸ ὄνομά μου , ἐκεῖ εἶμαι ἀνάμεσά τους » .
Τότε ἐπλησίασε ὁ Πέτρος καὶ τοῦ εἶπε , « Κύριε , πόσες φορὲς νὰ συγχωρήσω τὸν ἀδελφόν μου , ἐὰν ἐξακολουθῇ νὰ μοῦ κάνῃ κακόν ; Ἕως ἑπτὰ φορές ; » .
Λέγει εἰς αὐτὸν ὁ Ἰησοῦς , « Δὲν σοῦ λέγω ἕως ἑπτὰ φορὲς ἀλλὰ ἕως ἑβδομῆντα φορὲς τὸ ἑπτά .
Διὰ τοῦτο μοιάζει ἡ βασιλεία τῶν οὐρανῶν μὲ ἕνα βασιλέα , ὁ ὁποῖος ἠθέλησε νὰ λογαριασθῇ μὲ τοὺς δούλους του .
Ὅταν δὲ ἄρχισε νὰ λογαριάζεται , τοῦ ἔφεραν ἕναν ποὺ χρωστοῦσε δέκα χιλιάδες τάλαντα .
Ἐπειδὴ δὲ αὐτὸς δὲν εἶχε νὰ τὰ πληρώσῃ , διέταξε ὁ κύριός του νὰ πωληθῇ αὐτὸς καὶ ἡ γυναῖκα του καὶ τὰ παιδιά του καὶ ὅλα ὅσα εἶχε καὶ νὰ ἐπιστραφοῦν τὰ ὀφειλόμενα .
Τότε ἔπεσε ὁ δοῦλος εἰς τὰ πόδια του καὶ τοῦ ἔλεγε , « Κύριε , κάνε ὑπομονὴ καὶ ὅλα θὰ σοῦ τὰ ἐπιστρέψω » .
Καὶ ὁ κύριος τοῦ δούλου τὸν σπλαγχνίσθηκε , τὸν ἄφησε ἐλεύθερον καὶ τοῦ ἐχάρισε τὸ χρέος .
Μόλις ἐβγῆκε ὁ δοῦλος ἐκεῖνος , συνήντησε ἕνα ἀπὸ τοὺς συνδούλους του , ποὺ τοῦ χρωστοῦσε ἑκατὸ δηνάρια . Καὶ τὸν ἔπιασε ἀπὸ τὸν λαιμὸ καὶ τοῦ ἔλεγε , « Δός μου ὅσα χρωστᾶς » .
Ὁ δὲ σύνδουλός του ἔπεσε εἰς τὰ πόδια του καὶ τὸν παρακαλοῦσε λέγων , « Κάνε ὑπομονὴ καὶ θὰ σοῦ τὰ ἐπιστρέψω » .
Αὐτὸς ὅμως δὲν ἤθελε , ἀλλ᾽ ἐπῆγε καὶ τὸν ἔβαλε εἰς τὴν φυλακὴν ἕως ὅτου ἐπιστρέψῃ τὰ ὀφειλόμενα .
Ὅταν οἱ σύνδουλοί του εἶδαν ὅ , τι συνέβη , ἐλυπήθηκαν πάρα πολὺ καὶ ἦλθαν καὶ ἐξήγησαν εἰς τὸν κύριόν τους ὅλα ὅσα εἶχαν συμβῆ .
Τότε ὁ κύριός του τὸν ἐκάλεσε καὶ τοῦ λέγει , « Δοῦλε πονηρέ , ὅλο τὸ χρέος ἐκεῖνο σοῦ τὸ ἐχάρισα , διότι μὲ παρεκάλεσες .
Δὲν ἔπρεπε καὶ σὺ νὰ ἐλεήσῃς τὸν σύνδουλόν σου , ὅπως καὶ ἐγὼ σὲ ἠλέησα ; » .
Καὶ ὠργισμένος ὁ κύριός του τὸν παρέδωσε εἰς τοὺς βασανιστάς , ἕως ὅτου τοῦ ἐπιστρέψῃ ὅλα ὅσα τοῦ χρωστοῦσε .
Ἔτσι καὶ ὁ Πατέρας μου ὁ οὐράνιος θὰ σᾶς συμπεριφερθῇ , ἐὰν ὁ καθένας σας δὲν συγχωρῇ τὸν ἀδελφόν του μὲ ὅλην σας τὴν καρδιά » .
Καὶ ὅταν ὁ Ἰησοῦς ἐτελείωσε τοὺς λόγους αὐτούς , ἔφυγε ἀπὸ τὴν Γαλιλαίαν καὶ ἦλθε εἰς τὴν περιοχὴν τῆς Ἰουδαίας πέραν ἀπὸ τὸν Ἰορδάνην .
Τὸν ἀκολούθησε δὲ πολὺς κόσμος καὶ τοὺς ἐθεράπευσεν ἐκεῖ .
Καὶ ἦλθαν εἰς αὐτὸν οἱ Φαρισαῖοι , μὲ σκοπὸν νὰ τὸν πειράξουν , καὶ τοῦ εἶπαν , « Ἐπιτρέπεται νὰ χωρίζῃ κανεὶς τὴν γυναῖκά του διὰ κάθε αἰτίαν ; » .
Αὐτὸς τοὺς ἀπεκρίθη , « Δὲν ἐδιαβάσατε ὅτι ὁ Δημιουργὸς ἀπὸ τὴν ἀρχὴν τοὺς ἐδημιούργησε ἄνδρες καὶ γυναῖκες ,
καὶ εἶπε , Διὰ τοῦτο ὁ ἄνθρωπος θὰ ἐγκαταλείψῃ τὸν πατέρα καὶ τὴν μητέρα καὶ θὰ προσκολληθῇ εἰς τὴν γυναῖκά του , καὶ οἱ δύο θὰ γίνουν μία σάρκα ;
Ὥστε δὲν εἶναι πλέον δύο ἀλλὰ μία σάρκα . Ἐκεῖνο λοιπόν , ποὺ ὁ Θεὸς ἕνωσε , ὁ ἄνθρωπος ἂς μὴ τὸ χωρίζῃ » .
« Γιατί λοιπόν » , τοῦ λέγουν , « ὁ Μωϋσῆς διέταξε νὰ δίδουν ἕνα ἔγγραφον διαζυγίου καὶ νὰ χωρίζουν ; » .
Αὐτὸς τοὺς λέγει , « Ὁ Μωϋσῆς ἐξ αἰτίας τῆς σκληροκαρδίας σας , σᾶς ἐπέτρεψε νὰ χωρίζετε τὶς γυναῖκες σας , ἀλλὰ δὲν ἦτο ἔτσι ἀπὸ τὴν ἀρχήν .
Σᾶς λέγω δέ , ὅτι ἐκεῖνος , ποὺ θὰ χωρίσῃ τὴν γυναῖκά του , ἐκτὸς ἕνεκα πορνείας , καὶ νυμφευθῇ ἄλλην , αὐτὸς διαπράττει μοιχείαν » .
Οἱ μαθηταὶ τοῦ λέγουν , « Ἐὰν ἔτσι ἔχῃ τὸ πρᾶγμα μεταξὺ τοῦ ἀνδρὸς καὶ τῆς γυναικός , δὲν συμφέρει νὰ ἔλθῃ κανεὶς εἰς γάμον » .
Αὐτὸς δὲ τοὺς εἶπε , « Δὲν εἶναι ὅλοι εἰς θέσιν νὰ δεχθοῦν τὸν λόγον αὐτόν , ἀλλ᾽ ἐκεῖνοι εἰς τοὺς ὁποίους ἔχει δοθῇ .
Διότι ὑπάρχουν εὐνοῦχοι , οἱ ὁποῖοι ἀπὸ τὴν κοιλιὰ τῆς μητέρας τους ἐγεννήθηκαν ἔτσι . Καὶ ὑπάρχουν εὐνοῦχοι , οἱ ὁποῖοι ἔγιναν εὐνοῦχοι ἀπὸ τοὺς ἀνθρώπους , καὶ ὑπάρχουν εὐνοῦχοι , οἱ ὁποῖοι μόνοι τους ἔγιναν εὐνοῦχοι διὰ τὴν βασιλείαν τῶν οὐρανῶν . Ὅποιος μπορεῖ νὰ τὸ δεχθῇ , ἂς τὸ δεχθῇ » .
Τότε τοῦ ἔφεραν μερικὰ παιδιά , διὰ νὰ βάλῃ τὰ χέρια ἐπάνω τους καὶ προσευχηθῇ . Οἱ δὲ μαθηταὶ τοὺς ἐπέπληξαν .
Ὁ Ἰησοῦς ὅμως τοὺς εἶπε , « Ἀφῆστε τὰ παιδιὰ καὶ μὴ τὰ ἐμποδίζετε νὰ ἔλθουν σ᾽ ἐμέ , διότι σὲ τέτοιους ἀνήκει ἡ βασιλεία τῶν οὐρανῶν » .
Καὶ ἀφοῦ ἔβαλε τὰ χέρια ἐπάνω τους , ἔφυγε ἀπὸ ἐκεῖ .
Ἕνας τὸν ἐπλησίασε καὶ τοῦ εἶπε , « Διδάσκαλε ἀγαθέ , τί καλὸ πρέπει νὰ κάνω διὰ νὰ ἔχω αἰώνιον ζωήν ; » .
Αὐτὸς δὲ τοῦ εἶπε , « Γιατί μὲ λὲς ἀγαθόν ; Κανεὶς δὲν εἶναι ἀγαθὸς παρὰ ἕνας , ὁ Θεός . Ἐὰν θέλῃς νὰ μπῇς εἰς τὴν ζωήν , φύλαγε τὰς ἐντολάς » .
Λέγει εἰς αὐτόν , « Ποιές ; » . Ὁ δὲ Ἰησοῦς ἀπήντησε , « Τὸ Νὰ μὴ φονεύσῃς , Νὰ μὴ μοιχεύσῃς , Νὰ μὴ κλέψῃς , Νὰ μὴ ψευδομαρτυρήσῃς ,
Νὰ τιμᾷς τὸν πατέρα καὶ τὴν μητέρα , καί , Νὰ ἀγαπᾷς τὸν πλησίον σου ὅπως τὸν ἑαυτόν σου » .
Λέγει εἰς αὐτὸν ὁ νέος , « Ὅλα αὐτὰ τὰ ἐφύλαξα ἀπὸ τὴν νεότητά μου . Εἰς τί ἀκόμη ὑστερῶ ; » .
Τότε τοῦ εἶπε ὁ Ἰησοῦς , « Ἐὰν θέλῃς νὰ εἶσαι τέλειος , πήγαινε καὶ πούλησε ὅσα ἔχεις καὶ μοίρασέ τα εἰς τοὺς πτωχούς , καὶ θὰ ἔχῃς θησαυρὸν εἰς τοὺς οὐρανοὺς καὶ ἔλα ἀκολούθει με » .
Ὅταν ὁ νέος ἄκουσε τὰ λόγια αὐτά , ἔφυγε λυπημένος διότι εἶχε πολλά κτήματα .
Ὁ Ἰησοῦς εἶπε τὸτε εἰς τοὺς μαθητάς του , « Ἀλήθεια σᾶς λέγω , ὅτι δύσκολα πλούσιος ἄνθρωπος θὰ μπῇ εἰς τὴν βασιλείαν τῶν οὐρανῶν .
Πάλιν σᾶς λέγω , ὅτι εἶναι εὐκολώτερον νὰ περάσῃ μιὰ καμήλα ἀπὸ τὴν τρύπα μιᾶς βελόνας παρὰ πλούσιος νὰ μπῇ εἰς τὴν βασιλείαν τοῦ Θεοῦ » .
Ὅταν τὸ ἄκουσαν οἱ μαθηταί , ἐδοκίμασαν μεγάλην ἔκπληξιν καὶ ἔλεγαν , « Ποιός λοιπὸν εἶναι δυνατὸν νὰ σωθῇ ; » .
Ὁ Ἰησοῦς ἀφοῦ τοὺς ἐκύτταξε κατὰ πρόσωπον , τοὺς εἶπε , « Εἰς τοὺς ἀνθρώπους τοῦτο εἶναι ἀδύνατον , ἀλλ᾽ εἰς τὸν Θεὸν ὅλα εἶναι δυνατά » .
Τότε ἔλαβε τὸν λόγον ὁ Πέτρος καὶ τοῦ εἶπε , « Νά ἐμεῖς ποὺ ἀφήκαμε ὅλα καὶ σὲ ἀκολουθήσαμε · τί λοιπὸν θὰ ἀπολαύσωμεν ; » .
Ὁ δὲ Ἰησοῦς τοὺς εἶπε , « Ἀλήθεια σᾶς λέγω , ὅτι σεῖς , οἱ ὁποῖοι μὲ ἀκολουθήσατε , ὅταν ὁ Υἱὸς τοῦ ἀνθρώπου θὰ καθήσῃ εἰς τὸν θρόνον τῆς δόξης του εἰς τὴν Νέαν Δημιουργίαν , θὰ καθήσετε καὶ σεῖς σὲ δώδεκα θρόνους , διὰ νὰ κρίνετε τὰς δώδεκα φυλὰς τοῦ Ἰσραήλ .
Καὶ καθένας ποὺ ἀφῆκε σπίτια ἢ ἀδελφοὺς ἢ ἀδελφὲς ἢ πατέρα ἢ μητέρα ἢ γυναῖκα ἢ παιδιὰ ἢ χωράφια διὰ τὸ ὄνομά μου , θὰ πάρῃ ἑκατὸ φορὲς περισσότερα καὶ θὰ κληρονομήσῃ ζωὴν αἰώνιον .
Πολλοὶ δέ , οἱ ὁποῖοι εἶναι πρῶτοι , θὰ γίνουν τελευταῖοι , καὶ ἐκεῖνοι ποὺ εἶναι τελευταῖοι , θὰ γίνουν πρῶτοι » .





« Διότι ἡ βασιλεία τῶν οὐρανῶν μοιάζει μὲ ἄνθρωπον οἰκοδεσπότην , ὁ ὁποῖος μόλις ἐξημέρωσε , ἐπῆγε νὰ μισθώσῃ ἐργάτας διὰ τὸ ἀμπέλι του .
Ἀφοῦ δὲ συμφώνησε μὲ τοὺς ἐργάτας ἀπὸ ἕνα δηνάριον τὴν ἡμέραν , τοὺς ἔστειλε στὸ ἀμπέλι του .
Καὶ ὅταν ἐβγῆκε περὶ τὴν τρίτην ὥραν , εἶδε ἄλλους νὰ στέκωνται εἰς τὴν ἀγορὰν χωρὶς δουλειά .
Καὶ εἰς ἐκείνους εἶπε , « Πηγαίνετε καὶ σεῖς στὸ ἀμπέλι καὶ ὅ , τι εἶναι σωστὸ θὰ σᾶς δώσω » .
Ἐπῆγαν καὶ ἐκεῖνοι . Πάλιν ὅταν ἐβγῆκε κατὰ τὴν ἕκτην καὶ τὴν ἐνάτην ὥραν , ἔκανε τὸ ἴδιο .
Ὅταν ἐβγῆκε κατὰ τὴν ἑνδεκάτην ὥραν , εὑρῆκε ἄλλους νὰ στέκωνται χωρὶς δουλειὰ καὶ τοὺς λέγει , « Γιατί στέκεσθε ἐδῶ ὅλην τὴν ἡμέραν χωρὶς δουλειά ; » .
Λέγουν εἰς αὐτόν , « Διότι κανένας δὲν μᾶς ἐμίσθωσε » . Καὶ αὐτὸς τοὺς λέγει , « Πηγαίνετε καὶ σεῖς στὸ ἀμπέλι καὶ θὰ πάρετε ὅ , τι εἶναι σωστό » .
Ὅταν ἐβράδυασε λέγει ὁ ἰδιοκτήτης τοῦ ἀμπελιοῦ εἰς τὸν ἐπίτροπόν του , « Φώναξε τοὺς ἐργάτας καὶ δῶσέ τους τὸ ἡμερομίσθιον , ἀφοῦ ἀρχίσῃς ἀπὸ τοὺς τελευταίους μέχρι τῶν πρώτων » .
Ὅταν ἦλθαν ἐκεῖνοι , ποὺ τοὺς προσέλαβε κατὰ τὴν ἑνδεκάτην ὥραν , ἐπῆραν ἀπὸ ἕνα δηνάριον .
Ὅταν ἦλθαν οἱ πρῶτοι , ἐνόμισαν ὅτι θὰ πάρουν περισσότερα , ἀλλ᾽ ἐπῆραν καὶ αὐτοὶ ἀπὸ ἕνα δηνάριον .
Καὶ ὅταν τὸ ἐπῆραν , παρεπονοῦντο κατὰ τοῦ οἰκοδεσπότου
καὶ ἔλεγαν , « Αὐτοὶ οἱ τελευταῖοι ἐργάσθηκαν μίαν ὥραν καὶ τοὺς ἔκανες ἴσους μ᾽ ἐμᾶς , ποὺ ἐβαστάξαμε τὸ βάρος τῆς ἡμέρας καὶ τὴν ζέστη » .
Αὐτὸς δὲ ἀπεκρίθη εἰς ἕνα ἀπὸ αὐτούς , « Φίλε , δὲν σὲ ἀδικῶ . Δὲν συμφώνησες μαζί μου ἕνα δηνάριον ;
Πάρε ὅ , τι συμφωνήσαμε καὶ φύγε · ἐγὼ θέλω εἰς τοῦτον τὸν τελευταῖον νὰ δώσω ὅσα καὶ σ᾽ ἐσένα .
Δὲν ἔχω δικαίωμα νὰ κάνω μὲ τὴν περιουσία μου ὅ , τι θέλω ; Ἢ εἶναι πονηρὸ τὸ μάτι σου , ἐπειδὴ ἐγὼ εἶμαι καλός ; » .
Ἔτσι οἱ τελευταῖοι θὰ γίνουν πρῶτοι , καὶ οἱ πρῶτοι τελευταῖοι . Πολλοὶ εἶναι οἱ καλεσμένοι , ὀλίγοι ὅμως εἶναι οἱ ἐκλεκτοί » .
Ὅταν ὁ Ἰησοῦς ἐπρόκειτο νὰ ἀνεβῇ εἰς τὰ Ἱεροσόλυμα , ἐπῆρε ἰδιαιτέρως τοὺς δώδεκα καὶ εἰς τὸν δρόμον τοὺς εἶπε ,
« Ἰδού , ἀναβαίνομεν εἰς τὰ Ἱεροσόλυμα καὶ ὁ Υἱὸς τοῦ ἀνθρώπου θὰ παραδοθῇ εἰς τοὺς ἀρχιερεῖς καὶ γραμματεῖς καὶ θὰ τὸν καταδικάσουν εἰς θάνατον .
Καὶ θὰ τὸν παραδώσουν εἰς τοὺς ἐθνικοὺς διὰ νὰ τὸν ἐμπαίξουν καὶ νὰ τὸν μαστιγώσουν καὶ νὰ τὸν σταυρώσουν . Ἀλλὰ τὴν τρίτην ἡμέραν θὰ ἀναστηθῇ » .
Τότε τὸν ἐπλησίασε ἡ μητέρα τῶν υἱῶν τοῦ Ζεβεδαίου μαζὶ μὲ τοὺς υἱούς της , καὶ ἔπεσε εἰς τὰ πόδια του καὶ ἤθελε νὰ τοῦ ζητήσῃ κάτι .
Αὐτὸς δὲ τῆς εἶπε , « Τί θέλεις ; » . Αὐτὴ τοῦ λέγει , « Διάταξε νὰ καθήσουν τὰ δύο μου παιδιά , τὸ ἕνα ἀπὸ τὰ δεξιὰ καὶ τὸ ἄλλο ἀπὸ τὰ ἀριστερά σου , κατὰ τὴν βασιλείαν σου » .
Ὁ Ἰησοῦς τῆς ἀπεκρίθη , « Δὲν ξέρετε τί ζητᾶτε . Μπορεῖτε νὰ πιῆτε τὸ ποτῆρι , τὸ ὁποῖον ἐγὼ θὰ πιῶ ; ἢ νὰ βαπτισθῆτε τὸ βάπτισμα , τὸ ὁποῖον ἐγὼ θὰ βαπτισθῶ ; » . Λέγουν εἰς αὐτόν , « Μποροῦμε » .
Αὐτὸς τοὺς λέγει , « Τὸ μὲν ποτῆρι μου θὰ τὸ πιῆτε καὶ θὰ βαπτισθῆτε τὸ βάπτισμα , τὸ ὁποῖον ἐγὼ θὰ βαπτισθῶ , τὸ νὰ σᾶς βάλω ὅμως νὰ καθήσετε εἰς τὰ δεξιά μου καὶ εἰς τὰ ἀριστερά μου δὲν ἔχω δικαίωμα νὰ τὸ δώσω , ἀλλὰ θὰ δοθῇ εἰς ἐκείνους , διὰ τοὺς ὁποίους ἔχει ἑτοιμασθῇ ἀπὸ τὸν Πατέρα μου » .
Καὶ ὅταν τὸ ἄκουσαν οἱ δέκα , ἀγανάκτησαν ἐναντίον τῶν δύο ἀδελφῶν .
Ὁ Ἰησοῦς τοὺς προσκάλεσε καὶ εἶπε , « Ξέρετε ὅτι οἱ ἄρχοντες τῶν ἐθνῶν τὰ καταδυναστεύουν καὶ οἱ μεγάλοι τὰ καταπιέζουν .
Αὐτὸ δὲν θὰ γίνεται μεταξύ σας , ἀλλ᾽ ἐκεῖνος , ποὺ θέλει νὰ γίνῃ μεταξύ σας μεγάλος , θὰ εἶναι ὑπηρέτης σας ,
καὶ ἐκεῖνος , ποὺ θέλει νὰ εἶναι μεταξύ σας πρῶτος , αὐτὸς θὰ εἶναι δοῦλος σας ,
ὅπως ἀκριβῶς ὁ Υἱὸς τοῦ ἀνθρώπου δὲν ἦλθε νὰ ὑπηρετηθῇ ἀλλὰ νὰ ὑπηρετήσῃ καὶ νὰ δώσῃ τὴν ζωήν του λύτρον διὰ πολλούς » .
Καὶ ὅταν ἔβγαιναν ἀπὸ τὴν Ἱεριχώ , τὸν ἀκολούθησε κόσμος πολύς .
Δύο τυφλοί , ποὺ ἐκάθοντο κοντὰ εἰς τὸν δρόμον , ὅταν ἄκουσαν ὅτι ὁ Ἰησοῦς περνᾷ , ἐφώναξαν , « Κύριε , ἐλέησέ μας , υἱὲ τοῦ Δαυΐδ » .
Ὁ κόσμος τοὺς ἐπέπληττε διὰ νὰ σιωπήσουν . Αὐτοὶ ὅμως δυνατώτερα ἐφώναζαν , « Κύριε , ἐλέησέ μας , υἱὲ τοῦ Δαυΐδ » .
Καὶ ὁ Ἰησοῦς ἐσταμάτησε , τοὺς ἐφώναξε καὶ τοὺς εἶπε , « Τί θέλετε νὰ σᾶς κάνω ; » .
Λέγουν εἰς αὐτόν , « Κύριε , νὰ ἀνοίξουν τὰ μάτια μας » .
Ὁ Ἰησοῦς , ἐπειδὴ τοὺς σπλαγχνίσθηκε , ἄγγιξε τὰ μάτια τους καὶ ἀμέσως ἄρχισαν νὰ βλέπουν καὶ τὸν ἀκολούθησαν .












Ὅταν ἐπλησίασαν εἰς τὰ Ἱεροσόλυμα καὶ ἦλθαν εἰς τὴν Βηθφαγῆ , εἰς τὸ ὄρος τῶν Ἐλαιῶν , τότε ὁ Ἰησοῦς ἔστειλε δύο μαθητάς ,
καὶ τοὺς εἶπε , « Πηγαίνετε εἰς τὸ ἀπέναντι χωριὸ καὶ ἀμέσως θὰ βρῆτε ὄνον δεμένην καὶ ἕνα πουλάρι μαζί της . Ἀφοῦ τὴν λύσετε , φέρετέ την σ᾽ ἐμέ .
Καὶ ἐὰν κανεὶς σᾶς πῇ τίποτε , πέστε του , « ὁ Κύριος τὰ ἔχει ἀνάγκην · καὶ ἀμέσως θὰ τὰ στείλῃ » .
Τοῦτο δὲ ἔγινε διὰ νὰ ἐκπληρωθῇ ἐκεῖνο , τὸ ὁποῖον ἐλέχθη διὰ τοῦ προφήτου :
Νὰ πῆτε εἰς τὴν θυγατέρα Σιών , Ἰδοὺ ὁ βασιλεύς σου ἔρχεται πρὸς σὲ ταπεινὰ καὶ καθισμένος ἐπάνω σ᾽ ἕνα πουλάρι , ποὺ εἶναι γέννημα ἑνὸς ὑποζυγίου ζώου .
Οἱ μαθηταί , ἀφοῦ ἐπῆγαν καὶ ἔκαναν ὅπως τοὺς διέταξε ὁ Ἰησοῦς ,
ἔφεραν τὴν ὄνον καὶ τὸ πουλάρι καὶ ἔβαλαν ἐπάνω εἰς αὐτὰ τὰ ἐνδύματά τους καὶ ἐκάθησε ἐπάνω εἰς αὐτά .
Καὶ οἱ περισσότεροι ἄνθρωποι ἔστρωσαν τὰ ἐνδύματά τους εἰς τὸν δρόμον , ἄλλοι δὲ ἔκοβαν κλάδους ἀπὸ τὰ δένδρα καὶ τοὺς ἔστρωναν εἰς τὸν δρόμον .
Ὁ δὲ κόσμος ποὺ ἐπήγαινε μπροστὰ καὶ ἀκολουθοῦσε , ἐφώναζε , Ὡσαννὰ εἰς τὸν Υἱὸν τοῦ Δαυΐδ , Εὐλογημένος ἂς εἶναι ἐκεῖνος , ποὺ ἔρχεται εἰς τὸ ὄνομα τοῦ Κυρίου . Ὡσαννὰ ἐν τοῖς ὑψίστοις .
Καὶ ὅταν αὐτὸς ἐμπῆκε εἰς τὰ Ἱεροσόλυμα , ὁλόκληρη ἡ πόλις ἐσείσθηκε καὶ ἔλεγαν , « Ποιός εἶναι αὐτός ; » .
Τὰ δὲ πλήθη ἀπαντοῦσαν , « Αὐτὸς εἶναι ὁ προφήτης Ἰησοῦς , ὁ ὁποῖος κατάγεται ἀπὸ τὴ Ναζαρὲτ τῆς Γαλιλαίας » .
Καὶ ὅταν ἐμπῆκε ὁ Ἰησοῦς εἰς τὸν ναὸν τοῦ Θεοῦ , ἔδιωξε ἔξω ὅλους ἐκείνους , ποὺ ἐπωλοῦσαν καὶ ἀγόραζαν εἰς τὸν ναὸν καὶ ἀναποδογύρισε τὰ τραπέζια τῶν ἀργυραμοιβῶν καὶ τὰ καθίσματα ἐκείνων , ποὺ ἐπωλοῦσαν τὰ περιστέρια .
Καὶ τοὺς εἶπε , « Εἶναι γραμμένον , Ὁ οἶκός μου θὰ ὀνομάζεται οἶκος προσευχῆς , σεῖς ὅμως τὸν ἐκάνατε φωληὰ ληστῶν » .
Καὶ ἦλθαν πρὸς αὐτόν , εἰς τὸν ναόν , τυφλοὶ καὶ κουτσοὶ καὶ τοὺς ἐθεράπευσε .
Ὅταν εἶδαν οἱ ἀρχιερεῖς καὶ οἱ γραμματεῖς τὰ θαύματα τὰ ὁποῖα ἔκανε , καὶ τὰ παιδιὰ νὰ φωνάζουν εἰς τὸν ναὸν καὶ νὰ λέγουν , « Ὡσαννὰ εἰς τὸν υἱὸν τοῦ Δαυΐδ » , ἀγανάκτησαν
καὶ τοῦ εἶπαν , « Ἀκοῦς τί αὐτοὶ λέγουν ; » , ὁ δὲ Ἰησοῦς τοὺς λέγει , « Ναί . Ποτὲ δὲν ἐδιαβάσατε , ὅτι Ἀπὸ τὸ στόμα τῶν νηπίων καὶ ἐκείνων ποὺ θηλάζουν ἔκανες τέλειον ὕμνον ; » .
Καὶ ὅταν τοὺς ἄφησε , ἐβγῆκε ἀπὸ τὴν πόλιν εἰς τὴν Βηθανίαν καὶ ἐκεῖ διενυκτέρευσε .
Τὸ πρωΐ , ὅταν ἐπέστρεψε εἰς τὴν πόλιν , ἐπείνασε .
Καὶ ὅταν εἶδε μιὰ συκιὰ εἰς τὸν δρόμον , ἦλθε πλησίον της ἀλλὰ δὲν εὑρῆκε εἰς αὐτὴν παρὰ μόνον φύλλα , καὶ τῆς λέγει , « Ποτὲ πλέον νὰ μὴ γίνῃ καρπὸς ἀπὸ σέ » . Καὶ ἐξεράθηκε ἀμέσως ἡ συκιά .
Καὶ ὅταν εἶδαν οἱ μαθηταί , ἐθαύμασαν καὶ ἔλεγαν , « Πῶς ἀμέσως ἐξεράθηκε ἡ συκιά » .
Ὁ Ἰησοῦς τοὺς ἀπεκρίθη , « Ἀλήθεια σᾶς λέγω , ἐὰν ἔχετε πίστιν καὶ δὲν ἀμφιβάλλετε , ὄχι μόνον τὸ θαῦμα τῆς συκιᾶς θὰ κάνετε , ἀλλὰ καὶ ἂν πῆτε εἰς τὸ βουνὸ τοῦτο , « Σήκω καὶ πήγαινε εἰς τὴν θάλασσαν » , θὰ γίνῃ .
Καὶ ὅλα , ὅσα ζητήσετε εἰς τὴν προσευχήν , ἐὰν πιστεύετε , θὰ τὰ λάβετε » .
Καὶ ὅταν ἦλθε εἰς τὸν ναόν , τὸν ἐπλησίασαν , ἐνῷ ἐδίδασκε , οἱ ἀρχιερεῖς καὶ οἱ πρεσβύτεροι τοῦ λαοῦ , καὶ τοῦ εἶπαν , « Μὲ ποιάν ἐξουσίαν κάνεις αὐτά , καὶ ποιός σοῦ ἔδωκε τὴν ἐξουσίαν αὐτήν ; » .
Ὁ Ἰησοῦς τοὺς ἀπεκρίθη , « Θὰ σᾶς κάνω καὶ ἐγὼ μίαν ἐρώτησιν , καὶ ἐὰν μοῦ ἀπαντήσετε , θὰ σᾶς πῶ καὶ ἐγὼ μὲ ποιάν ἐξουσίαν κάνω αὐτά .
Τὸ βάπτισμα τοῦ Ἰωάννου ἀπὸ ποῦ ἦτο ; Ἀπὸ τὸν οὐρανὸν ἢ ἀπὸ τοὺς ἀνθρώπους ; » . Αὐτοὶ συζητοῦσαν μεταξύ τους καὶ ἔλεγαν , « Ἐὰν ποῦμε , « Ἀπὸ τὸν οὐρανόν » , θὰ μᾶς πῇ , « Γιατί λοιπὸν δὲν ἐπιστέψατε σ᾽ αὐτόν ; » ,
ἐὰν δὲ ποῦμε , « Ἀπὸ τοὺς ἀνθρώπους » , φοβούμεθα τὸν λαόν , διότι ὅλοι ἔχουν τὸν Ἰωάννην γιὰ προφήτην » .
Καὶ ἀπεκρίθησαν εἰς τὸν Ἰησοῦν , « Δὲν γνωρίζομεν » . Καὶ αὐτὸς τοὺς εἶπε , « Οὔτε καὶ ἐγὼ σᾶς λέγω μὲ ποιάν ἐξουσίαν κάνω αὐτά » .
« Ἀλλὰ τί νομίζετε περὶ τούτου ; Ἕνας ἄνθρωπος εἶχε δύο παιδιά , καὶ ἐπῆγε εἰς τὸ πρῶτον καὶ εἶπε , « Παιδί μου , πήγαινε σήμερα νὰ ἐργασθῇς εἰς τὸ ἀμπέλι » .
Αὐτὸς δὲ ἀπεκρίθη , « Δὲν θέλω » . Ἀλλ᾽ ὕστερα μετανόησε καὶ ἐπῆγε .
Καὶ ἐπῆγε εἰς τὸν δεύτερον καὶ τοῦ εἶπε τὰ ἴδια . Αὐτὸς δὲ ἀπεκρίθη , « Μάλιστα , κύριε » , ἀλλὰ δὲν ἐπῆγε .
Ποιός λοιπὸν ἀπὸ τοὺς δύο ἔκανε τὸ θέλημα τοῦ πατέρα του ; » . Λέγουν εἰς αὐτόν , « Ὁ πρῶτος » . Ὁ δὲ Ἰησοῦς τοὺς λέγει , « Ἀλήθεια σᾶς λέγω , ὅτι οἱ τελῶναι καὶ αἱ πόρναι πηγαίνουν πρὶν ἀπὸ σᾶς εἰς τὴν βασιλείαν τοῦ Θεοῦ .
Διότι ἦλθε ὁ Ἰωάννης σ᾽ ἐσᾶς καὶ ἐβάδιζε τὸν δρόμον τῆς δικαιοσύνης ἀλλὰ δὲν τὸν ἐπιστέψατε , οἱ τελῶναι ὅμως καὶ αἱ πόρναι τὸν ἐπίστεψαν . Σεῖς δέ , ἂν καὶ τὰ εἴδατε , οὔτε ὕστερα μετανοήσατε , ὥστε νὰ τὸν πιστέψετε » .
« Ἄλλην παραβολὴν ἀκοῦστε : Ὑπῆρχε κάποτε ἕνας οἰκοδεσπότης , ὁ ὁποῖος ἐφύτεψε ἕνα ἀμπέλι , ἔβαλε γύρω του ἕνα φράχτη , ἔσκαψε εἰς αὐτὸ ἕνα πατητῆρι καὶ ἔκτισε ἕνα πύργον . Ὕστερα τὸ ἐνοίκιασε εἰς γεωργοὺς καὶ ἔφυγε εἰς ξένην χώραν .
Ὅταν δὲ ἐπλησίασε ὁ καιρὸς τῶν καρπῶν , ἔστειλε τοὺς δούλους του πρὸς τοὺς γεωργοὺς διὰ νὰ πάρουν τοὺς καρπούς του .
Ἀλλ᾽ οἱ γεωργοί , ἀφοῦ συνέλαβαν τοὺς δούλους του , ἕναν ἔδειραν , ἄλλον ἐσκότωσαν , ἄλλον ἐλιθοβόλησαν .
Πάλιν ἔστειλε ἄλλους δούλους περισσοτέρους ἀπὸ τοὺς πρώτους καὶ ἔκαναν εἰς αὐτοὺς τὰ ἴδια .
Τελευταῖον δὲ ἔστειλε πρὸς αὐτοὺς τὸν υἱόν του καὶ εἶπε , « Θὰ ἐντραποῦν τὸν υἱόν μου » .
Οἱ γεωργοὶ ὅμως , ὅταν εἶδαν τὸν υἱόν , εἶπαν ἀναμεταξύ τους , « Αὐτὸς εἶναι ὁ κληρονόμος . Ἐμπρὸς ἂς τὸν σκοτώσωμεν καὶ ἂς πάρωμεν τὴν κληρονομίαν του » ,
καὶ ἀφοῦ τὸν συνέλαβαν , τὸν ὡδήγησαν ἔξω ἀπὸ τὸ ἀμπέλι καὶ τὸν ἐσκότωσαν .
Ὅταν λοιπὸν ἔλθῃ ὁ ἰδιοκτήτης τοῦ ἀμπελιοῦ , τί θὰ κάνῃ εἰς τοὺς γεωργοὺς ἐκείνους ; » .
Λέγουν εἰς αὐτόν , « Θὰ τοὺς ἐξολοθρεύσῃ μὲ τὸν χειρότερον τρόπον καὶ τὸ ἀμπέλι θὰ τὸ παραδώσῃ εἰς ἄλλους γεωργούς , οἱ ὁποῖοι θὰ τοῦ παραδώσουν τοὺς καρποὺς εἰς τὸν καιρόν τους » .
Λέγει εἰς αὐτοὺς ὁ Ἰησοῦς , « Ποτὲ δὲν ἐδιαβάσατε εἰς τὰς γραφάς , ὅτι Ὁ λίθος ποὺ ἀπέρριψαν οἱ οἰκοδόμοι , ἔγινε ἀκρογωνιαῖος λίθος · ἀπὸ τὸν Κύριον ἔγινε αὐτό , καὶ φαίνεται θαυμαστὸν εἰς τὰ μάτια μας ;
Διὰ τοῦτο σᾶς λέγω , ὅτι θὰ ἀφαιρεθῇ ἀπὸ σᾶς ἡ βασιλεία τοῦ Θεοῦ καὶ θὰ δοθῇ εἰς ἔθνος , τὸ ὁποῖον θὰ ἀποφέρῃ τοὺς καρπούς της ,
καὶ ἐκεῖνος , ποὺ θὰ πέσῃ ἐπάνω σ᾽ αὐτὸν τὸν λίθον , θὰ συντριβῇ , καὶ ἐκεῖνον εἰς τὸν ὁποῖον θὰ πέσῃ , θὰ τὸν κάνῃ κομμάτια » .
Καὶ ὅταν ἄκουσαν οἱ ἀρχιερεῖς καὶ οἱ Φαρισαῖοι τὰς παραβολάς του , κατάλαβαν ὅτι μιλεῖ γι᾽ αὐτούς .
Καὶ ἐνῷ ἐζητοῦσαν νὰ τὸν συλλάβουν , ἐφοβήθηκαν τὰ πλήθη τοῦ λαοῦ , διότι τὸν ἐθεωροῦσαν ὡς προφήτην .
Καὶ πάλιν ἔλαβε τὸν λόγον ὁ Ἰησοῦς καὶ τοὺς εἶπε μὲ παραβολάς :
« Ἡ βασιλεία τῶν οὐρανῶν μοιάζει μὲ ἕνα βασιλέα , ὁ ὁποῖος ἐπρόκειτο νὰ κάνῃ τοὺς γάμους τοῦ υἱοῦ του .
Καὶ ἔστειλε τοὺς δούλους του νὰ καλέσουν τοὺς καλεσμένους εἰς τοὺς γάμους , ἀλλ᾽ αὐτοὶ δὲν ἤθελαν νὰ ἔλθουν .
Πάλιν ἔστειλε ἄλλους δούλους μὲ τὴν ἐντολήν , « Νὰ πῆτε εἰς τοὺς καλεσμένους : ἑτοίμασα τὸ γεῦμά μου · οἱ ταῦροι καὶ τὰ μανάρια ἔχουν σφαγῆ καὶ ὅλα εἶναι ἕτοιμα . Ἐλᾶτε εἰς τοὺς γάμους » .
Αὐτοὶ ὅμως τοὺς ἠγνόησαν καὶ ἔφυγαν , ὁ ἕνας εἰς τὸ χωράφι του , ἄλλος εἰς τὸ ἐμπόριόν του .
Οἱ λοιποί , ἀφοῦ συνέλαβαν τοὺς δούλους του , τοὺς ἐκακοποίησαν καὶ τοὺς ἐσκότωσαν .
Καὶ ὁ βασιλεὺς ἐκεῖνος , ὅταν τὸ ἄκουσε , ὠργίσθηκε καὶ ἔστειλε τὸν στρατόν του καὶ ἐξωλόθρευσε τοὺς φονηάδες ἐκείνους καὶ ἔκαψε τὴν πόλιν τους .
Τότε λέγει εἰς τοὺς δούλους του , « Ὁ μὲν γάμος εἶναι ἕτοιμος , οἱ καλεσμένοι ὅμως δὲν ἦσαν ἄξιοι .
Πηγαίνετε λοιπὸν εἰς τὰ σταυροδρόμια καὶ ὅσους βρῆτε , καλέστε τους εἰς τοὺς γάμους » .
Καὶ οἱ δοῦλοι ἐβγῆκαν εἰς τοὺς δρόμους , ἐμάζεψαν ὅλους ὅσους εὑρῆκαν , κακοὺς καὶ καλούς , καὶ ἐγέμισε ἡ αἴθουσα τοῦ γάμου ἀπὸ φιλοξενουμένους .
Ὅταν δὲ ἐμπῆκε ὁ βασιλεὺς νὰ ἰδῇ τοὺς φιλοξενουμένους , εἶδε ἐκεῖ ἕναν , ὁ ὁποῖος δὲν εἶχε ἔνδυμα γάμου ,
καὶ τοῦ λέγει , « Φίλε , πῶς ἐμπῆκες ἐδῶ χωρὶς νὰ ἔχῃς ἔνδυμα γάμου ; » , αὐτὸς δὲ ἔμεινε βουβός .
Τότε εἶπε ὁ βασιλεὺς εἰς τοὺς ὑπηρέτας , « Ἀφοῦ τοῦ δέσετε τὰ πόδια καὶ τὰ χέρια , σηκῶστέ τον καὶ ρίξτε τον ἔξω εἰς τὸ σκοτάδι · ἐκεῖ θὰ εἶναι τὸ κλάμα καὶ τὸ τρίξιμο τῶν δοντιῶν » .
Διότι πολλοὶ εἶναι οἱ καλεσμένοι , ὀλίγοι ὅμως εἶναι οἱ ἐκλεκτοί » .
Τότε ἐπῆγαν οἱ Φαρισαῖοι καὶ ἔλαβαν ἀπόφασιν νὰ τὸν παγιδεύσουν μὲ λόγους .
Καὶ στέλλουν εἰς αὐτὸν τοὺς μαθητάς των μαζὶ μὲ τοὺς Ἡρωδιανοὺς καὶ τοῦ λέγουν , « Διδάσκαλε , γνωρίζομεν ὅτι εἶσαι ἀληθὴς καὶ διδάσκεις ἀληθινὰ τὸν δρόμον τοῦ Θεοῦ , καὶ δὲν σὲ μέλει γιὰ κανένα , διότι δὲν λαμβάνεις ὑπ᾽ ὄψιν σου τὸ πρόσωπον τῶν ἀνθρώπων .
Πές μας λοιπόν , τί φρονεῖς ; Ἐπιτρέπεται νὰ δίνωμεν φόρον εἰς τὸν Καίσαρα ἢ ὄχι ; » .
Ἐπειδὴ ὁ Ἰησοῦς κατάλαβε τὴν πονηρίαν των , τοὺς εἶπε , « Γιατί μὲ πειράζετε , ὑποκριταί ;
Δείξατέ μου τὸ νόμισμα τοῦ φόρου » . Αὐτοὶ δὲ τοῦ ἔφεραν ἕνα δηνάριον .
Καὶ τοὺς λέγει , « Τίνος εἶναι ἡ εἰκόνα αὐτὴ καὶ ἡ ἐπιγραφή ; » .
Αὐτοὶ τοῦ λέγουν , « Τοῦ Καίσαρος » . Τότε τοὺς λέγει , « Δῶστε λοιπὸν εἰς τὸν Καίσαρα ὅσα ὀφείλονται εἰς τὸν Καίσαρα καὶ εἰς τὸν Θεὸν ὅσα ὀφείλονται εἰς τὸν Θεόν » .
Καὶ ὅταν ἄκουσαν αὐτό , ἐθαύμασαν καὶ τὸν ἄφησαν καὶ ἔφυγαν .
Κατ᾽ ἐκείνην τὴν ἡμέραν , ἦλθαν εἰς αὐτὸν Σαδδουκαῖοι , οἱ ὁποῖοι ἰσχυρίζονται ὅτι δὲν ὑπάρχει ἀνάστασις νεκρῶν καὶ τὸν ἐρώτησαν ,
« Διδάσκαλε , ὁ Μωϋσῆς εἶπεν , Ἐὰν ἕνας πεθάνῃ ἄτεκνος , τότε πρέπει ὁ ἀδελφός του νὰ νυμφευθῇ τὴν γυναῖκά του καὶ νὰ φέρῃ ἀπογόνους εἰς τὸν ἀδελφόν του .
Ἦσαν λοιπὸν σ᾽ ἐμᾶς ἑπτὰ ἀδελφοί . Ὁ πρῶτος ἀφοῦ ἐνυμφεύθη , ἐπέθανε καί , ἐπειδὴ δὲν εἶχε ἀπογόνους , ἄφησε τὴν γυναῖκά του εἰς τὸν ἀδελφόν του .
Τὸ ἴδιο συνέβη καὶ εἰς τὸν δεύτερον καὶ εἰς τὸν τρίτον ἕως τὸν ἕβδομον .
Τελευταία δὲ ἀπ᾽ ὅλους ἐπέθανε ἡ γυναῖκα .
Κατὰ τὴν ἀνάστασιν λοιπόν , εἰς ποιόν ἀπὸ τοὺς ἑπτὰ θὰ ἀνήκῃ ἡ γυναῖκα ; Διότι ὅλοι τὴν εἶχαν γυναῖκα » .
Ἀπεκρίθη ὁ Ἰησοῦς , « Πλανᾶσθε , ἐπειδὴ δὲν γνωρίζετε τὰς γραφὰς οὔτε τὴν δύναμιν τοῦ Θεοῦ .
Διότι κατὰ τὴν ἀνάστασιν οὔτε νυμφεύονται οὔτε παντρεύονται , ἀλλ᾽ εἶναι ὅπως οἱ ἄγγελοι εἰς τὸν οὐρανόν .
Ὅσον ἀφορᾷ δὲ τὴν ἀνάστασιν τῶν νεκρῶν , δὲν ἐδιαβάσατε ἐκεῖνο , τὸ ὁποῖον σᾶς εἶπε ὁ Θεός ,
Ἐγὼ εἶμαι ὁ Θεὸς τοῦ Ἀβραάμ , ὁ Θεὸς τοῦ Ἰσαὰκ καὶ ὁ Θεὸς τοῦ Ἰακώβ ; Δὲν εἶναι ὁ Θεός , Θεὸς νεκρῶν ἀλλὰ ζώντων » .
Καὶ ὅταν τὰ πλήθη ἄκουσαν αὐτά , ἐξεπλάγησαν διὰ τὴν διδασκαλίαν του .
Οἱ Φαρισαῖοι , ὅταν ἄκουσαν ὅτι ἀποστόμωσε τοὺς Σαδδουκαίους , ἐμαζεύθηκαν γύρω του
καὶ ἕνας ἀπὸ αὐτούς , νομικός , τὸν ἐρώτησε μὲ σκοπὸν νὰ τὸν πειράξῃ ,
« Διδάσκαλε , ποιά ἐντολὴ μεγάλη ὑπάρχει εἰς τὸν Νόμον ; » .
Αὐτὸς δὲ τοῦ εἶπε , « Νὰ ἀγαπήσῃς Κύριον τὸν Θεόν σου μὲ ὅλην σου τὴν καρδιὰ καὶ μὲ ὅλην σου τὴν ψυχὴν καὶ μὲ ὅλον σου τὸν νοῦν .
Αὐτὴ εἶναι ἡ πρώτη καὶ μεγάλη ἐντολή .
Δεύτερη , ὅμοια μὲ αὐτήν , εἶναι τὸ Νὰ ἀγαπήσῃς τὸν πλησίον σου ὅπως τὸν ἑαυτόν σου .
Ἀπὸ αὐτὰς τὰς δύο ἐντολὰς ἐξαρτῶνται ὅλος ὁ νόμος καὶ οἱ προφῆται » .
Ἐνῷ δὲ ἦσαν μαζεμένοι οἱ Φαρισαῖοι , τοὺς ἐρώτησε ὁ Ἰησοῦς ,
« Τί φρονεῖτε διὰ τὸν Χριστόν ; Ποίου εἶναι υἱός ; » . Λέγουν εἰς αὐτόν , « Τοῦ Δαυΐδ » .
Αὐτὸς τοὺς λέγει , « Πῶς λοιπὸν ὁ Δαυΐδ , ἐμπνευσμένος ἀπὸ τὸ Πνεῦμα , τὸν ὀνομάζει Κύριον καὶ λέγει ,
Εἶπε ὁ Κύριος εἰς τὸν Κύριόν μου , Κάθησε εἰς τὰ δεξιά μου , ἕως ὅτου κάνω τοὺς ἐχθρούς σου ὑποπόδιον τῶν ποδιῶν σου ;
Ἐὰν λοιπὸν ὁ Δαυῒδ τὸν ὀνομάζῃ Κύριον , πῶς εἶναι δυνατὸν νὰ εἶναι υἱός του ; » .
Καὶ κανεὶς δὲν ἦτο εἰς θέσιν νὰ τοῦ ἀποκριθῇ ἕνα λόγον , οὔτε ἐτόλμησε κανεὶς ἀπὸ ἐκείνην τὴν ἡμέραν νὰ τὸν ἐρωτήσῃ πλέον .
Τότε ὁ Ἰησοῦς ἐμίλησε εἰς τὰ πλήθη καὶ εἰς τοὺς μαθητάς του
καὶ εἶπε , « Εἰς τὴν ἕδραν τοῦ Μωϋσέως ἐκάθησαν οἱ γραμματεῖς καὶ οἱ Φαρισαῖοι .
Ὅλα λοιπὸν ὅσα σᾶς ποῦν νὰ τηρήσετε , τηρήσατέ τα , ἀλλὰ μὴ κάνετε σύμφωνα μὲ τὰ ἔργα τους . Διότι λέγουν καὶ δὲν κάνουν .
Δένουν φορτία βαρειὰ καὶ δυσβάστακτα καὶ τὰ βάζουν εἰς τοὺς ὤμους τῶν ἀνθρώπων , ἀλλ᾽ αὐτοὶ οἱ ἴδιοι δὲν θέλουν οὔτε μὲ τὸ δάκτυλό τους νὰ τὰ κινήσουν .
Ὅλα τους τὰ ἔργα τὰ κάνουν , διὰ νὰ φανοῦν εἰς τοὺς ἀνθρώπους . Πλαταίνουν τὰ φυλαχτά τους καὶ μεγαλώνουν τὰ ἄκρα τῶν ἐνδυμάτων τους .
Τοὺς ἀρέσει δὲ νὰ ἔχουν τὴν πρώτην θέσιν εἰς τὰ δεῖπνα καὶ τὰ πρῶτα καθίσματα εἰς τὰς συναγωγάς ,
καὶ τοὺς χαιρετισμοὺς εἰς τὰς ἀγορὰς καὶ νὰ ὠνομάζονται ἀπὸ τοὺς ἀνθρώπους Ραββί , Ραββί .
Σεῖς ὅμως μὴ ὀνομασθῆτε Ραββί · διότι ἕνας εἶναι ὁ διδάσκαλός σας , ὁ Χριστός , ὅλοι δὲ σεῖς εἶσθε ἀδελφοί .
Καὶ κανένα μὴ ὀνομάσετε πατέρα σας εἰς τὴν γῆν , διότι ἕνας εἶναι ὁ Πατέρας σας , ἐκεῖνος , ποὺ εἶναι εἰς τοὺς οὐρανούς .
Οὔτε νὰ ὀνομασθῆτε καθηγηταί , διότι καθηγητής σας εἶναι ἕνας , ὁ Χριστός .
Ἀλλ᾽ ὁ μεγαλύτερός σας , αὐτὸς νὰ εἶναι ὑπηρέτης σας .
Ἐκεῖνος ποὺ θὰ ὑψώσῃ τὸν ἑαυτόν του , θὰ ταπεινωθῇ , καὶ ἐκεῖνος ποὺ θὰ ταπεινώσῃ τὸν ἑαυτόν του , θὰ ὑψωθῇ .
Ἀλλοίμονον σ᾽ ἐσᾶς , γραμματεῖς καὶ Φαρισαῖοι ὑποκριταί , διότι κατατρώγετε τὰς περιουσίας τῶν χηρῶν καὶ γιὰ πρόφασι κάνετε μακρὲς προσευχές . Διὰ τοῦτο θὰ κατακριθῆτε περισσότερον .
[ Ἀλλοίμονον σ᾽ ἐσᾶς , γραμματεῖς καὶ Φαρισαῖοι ὑποκριταί , διότι κλείνετε τὴν βασιλείαν τῶν οὐρανῶν ἐμπρὸς στοὺς ἀνθρώπους . Σεῖς οἱ ἴδιοι δὲν μπαίνετε , ἀλλὰ καὶ ἐκείνους ποὺ θέλουν νὰ μποῦν δὲν τοὺς ἀφήνετε ] .
Ἀλλοίμονον σ᾽ ἐσᾶς , γραμματεῖς καὶ Φαρισαῖοι ὑποκριταί , διότι τριγυρίζετε τὴν θάλασσαν καὶ τὴν ξηρὰν γιὰ νὰ κάνετε ἕνα προσήλυτον , καὶ ὅταν γίνῃ , τὸν κάνετε παιδὶ τῆς γεέννης , δυὸ φορὲς περισσότερον ἀπὸ σᾶς .
Ἀλλοίμονον σ᾽ ἐσᾶς , ὁδηγοὶ τυφλοί , ποὺ λέτε , « Ἐὰν ὁρκισθῇ κανεὶς εἰς τὸν ναόν , αὐτὸ δὲν εἶναι τίποτε · ἐὰν ὅμως ὁρκισθῇ εἰς τὸν χρυσὸν τοῦ ναοῦ , εἶναι ὑποχρεωμένος νὰ τηρήσῃ τὸν ὅρκον » .
Μωροὶ καὶ τυφλοί , ποιό εἶναι μεγαλύτερον , ὁ χρυσὸς ἢ ὁ ναός , ὁ ὁποῖος κάνει ἱερὸν τὸν χρυσόν ;
Καὶ « Ὅποιος ὁρκισθῇ εἰς τὸ θυσιαστήριον , αὐτὸ δὲν σημαίνει τίποτε · ὅποιος ὅμως ὁρκισθῇ εἰς τὸ δῶρον , τὸ ὁποῖον εἶναι ἐπάνω του , εἶναι ὑποχρεωμένος νὰ τηρήσῃ τὸν ὅρκον του » .
Μωροὶ καὶ τυφλοί , ποιό εἶναι μεγαλύτερον , τὸ δῶρον ἢ τὸ θυσιαστήριον , τὸ ὁποῖον κάνει ἱερὸν τὸ δῶρον ;
Ἐκεῖνος λοιπόν , ποὺ ὡρκίσθηκε εἰς τὸ θυσιαστήριον , ὁρκίζεται εἰς αὐτὸ καὶ εἰς ὅλα , ποὺ εἶναι ἐπάνω σ᾽ αὐτό .
Καὶ ἐκεῖνος , ποὺ ὡρκίσθηκε εἰς τὸν ναόν , ὁρκίζεται εἰς αὐτὸν καὶ εἰς ἐκεῖνον ποὺ κατοικεῖ ἐκεῖ .
Καὶ ἐκεῖνος , ποὺ ὡρκίσθηκε εἰς τὸν οὐρανόν , ὁρκίζεται εἰς τὸν θρόνον τοῦ Θεοῦ καὶ εἰς ἐκεῖνον , ποὺ κάθεται ἐπὰνω σ᾽ αὐτόν .
Ἀλλοίμονον σ᾽ ἐσᾶς , γραμματεῖς καὶ Φαρισαῖοι ὑποκριταί , διότι δίνετε τὸ δέκατον ἀπὸ τὸν δυόσμον καὶ ἀπὸ τὸ ἄνηθον καὶ ἀπὸ τὸ κύμινον , καὶ ἀφήσατε τὰ σπουδαιότερα τοῦ νόμου , τὸ δίκαιον καὶ τὴν ἀγάπην καὶ τὴν πίστιν . Αὐτὰ εἶναι ποὺ ἔπρεπε νὰ κάνετε χωρὶς νὰ παραμελῆτε καὶ ἐκεῖνα .
Ὁδηγοὶ τυφλοί , ποὺ ξεκαθαρίζετε τὸ κουνοῦπι , ἐνῷ καταπίνετε τὴν καμήλα .
Ἀλλοίμονον σ᾽ ἐσᾶς , γραμματεῖς καὶ Φαρισαῖοι ὑποκριταί , διότι καθαρίζετε τὸ ἐξωτερικὸν μέρος τοῦ ποτηριοῦ καὶ τοῦ πιάτου , μέσα δὲ εἶναι γεμᾶτα ἀπὸ ἁρπαγὴν καὶ ἀδικίαν .
Φαρισαῖε τυφλέ , καθάρισε πρῶτα τὸ ἐσωτερικὸν τοῦ ποτηριοῦ καὶ τοῦ πιάτου , διὰ νὰ γίνῃ καὶ τὸ ἐξωτερικόν του καθαρόν .
Ἀλλοίμονον σ᾽ ἐσᾶς , γραμματεῖς καὶ Φαρισαῖοι ὑποκριταί , διότι μοιάζετε μὲ τάφους ἀσβεστωμένους , οἱ ὁποῖοι ἀπ᾽ ἔξω μὲν φαίνονται ὡραῖοι , ἀλλὰ μέσα εἶναι γεμᾶτοι ἀπὸ κόκκαλα νεκρῶν καὶ ἀπὸ κάθε ἀκαθαρσίαν .
Ἔτσι καὶ σεῖς , ἀπ᾽ ἔξω μὲν φαίνεσθε εἰς τοὺς ἀνθρώπους δίκαιοι , ἀλλ᾽ ἀπὸ μέσα εἶσθε γεμᾶτοι ὑποκρισίαν καὶ ἀνομίαν .
Ἀλλοίμονον σ᾽ ἐσᾶς , γραμματεῖς καὶ Φαρισαῖοι ὑποκριταί , διότι κτίζετε τοὺς τάφους τῶν προφητῶν καὶ στολίζετε τὰ μνημεῖα τῶν δικαίων
καὶ λέτε , « Ἐὰν ἐζούσαμε στὶς ἡμέρες τῶν πατέρων μας , δὲν θὰ ἐλαμβάναμε μέρος εἰς τὸ αἷμα τῶν προφητῶν » .
Ὥστε σεῖς οἱ ἴδιοι μαρτυρεῖτε ὅτι εἶσθε παιδιὰ ἐκείνων , ποὺ ἐσκότωσαν τοὺς προφήτας .
Συμπληρῶστε καὶ σεῖς τὸ μέτρον τῶν πατέρων σας .
Φίδια , γενεὰ ἐχιδνῶν , πῶς εἶναι δυνατὸν νὰ ἀποφύγετε τὴν κρίσιν τῆς γεέννης ;
Διὰ τοῦτο νά , ἐγὼ στέλλω πρὸς ἐσᾶς προφήτας καὶ σοφοὺς καὶ γραμματεῖς . Ἀπὸ αὐτούς , ἄλλους θὰ σκοτώσετε καὶ θὰ σταυρώσετε καὶ ἄλλους θὰ μαστιγώσετε εἰς τὰς συναγωγάς σας καὶ θὰ τοὺς καταδιώξετε ἀπὸ τὴν μίαν πόλιν εἰς τὴν ἄλλην ,
διὰ νὰ ἔλθῃ ἐπάνω σας κάθε ἀθῶον αἷμα , ποὺ ἐχύθηκε εἰς τὴν γῆν , ἀπὸ τὸ αἷμα τοῦ Ἄβελ τοῦ δικαίου ἕως τὸ αἷμα τοῦ Ζαχαρία , τοῦ υἱοῦ τοῦ Βαραχίου , τὸν ὁποῖον ἐσκοτώσατε μεταξὺ τοῦ ναοῦ καὶ τοῦ θυσιαστηρίου .
Ἀλήθεια σᾶς λέγω , θὰ ἔλθουν ὅλα αὐτὰ εἰς τὴν γενεὰν αὐτήν » .
« Ἱερουσαλήμ , Ἱερουσαλήμ , ποὺ σκοτώνεις τοὺς προφήτας καὶ λιθοβολεῖς τοὺς ἀπεσταλμένους σ᾽ ἐσέ . Πόσες φορὲς θέλησα νὰ μαζέψω τὰ παιδιά σου , ὅπως ἡ ὄρνιθα τὰ μικρά της κάτω ἀπὸ τὰ φτερά της , ἀλλὰ δὲν τὸ θέλατε .
Νά , ἐγκαταλείπεται ἔρημο τὸ σπίτι σας .
Διότι σᾶς λέγω , ὅτι ἀπὸ τώρα καὶ εἰς τὸ ἑξῆς δὲν θὰ μὲ ἰδῆτε ἕως ὅτου πῆτε , Εὐλογημένος ἂς εἶναι ἐκεῖνος , ποὺ ἔρχεται εἰς τὸ ὄνομα Κυρίου » .












Ὁ Ἰησοῦς ἐβγῆκε ἀπὸ τὸν ναόν , καὶ ἔφυγε . Τότε ἦλθαν οἱ μαθηταί του νὰ τοῦ δείξουν τὰ κτίρια τοῦ ναοῦ .
Ὁ δὲ Ἰησοῦς τοὺς εἶπε , « Βλέπετε ὅλα αὐτά ; Ἀλήθεια σᾶς λέγω , ὅτι δὲν θὰ μείνῃ ἐδῶ πέτρα ἐπάνω σὲ πέτρα , ποὺ νὰ μὴ γκρεμισθῇ » .
Ἐνῷ δὲ καθότανε εἰς τὸ ὄρος τῶν Ἐλαιῶν , ἦλθαν εἰς αὐτὸν οἱ μαθηταὶ ἰδιαιτέρως καὶ τοῦ εἶπαν , « Πές μας , πότε θὰ γίνουν αὐτὰ καὶ ποιό εἶναι τὸ σημεῖον τῆς ἐλεύσεώς σου καὶ τῆς συντελείας τοῦ κόσμου ; » .
Καὶ ὁ Ἰησοῦς ἀπεκρίθη , « Προσέχετε μήπως κανεὶς σᾶς πλανήσῃ ,
διότι πολλοὶ θὰ ἔλθουν εἰς τὸ ὄνομά μου καὶ θὰ λέγουν , « Ἐγὼ εἶμαι ὁ Χριστός » , καὶ πολοὺς θὰ πλανήσουν .
Θὰ ἀκούσετε δὲ πολέμους καὶ φήμας περὶ πολέμων . Προσέχετε νὰ μὴ φοβηθῆτε · διότι εἶναι ἀνάγκη ὅλα νὰ γίνουν , ἀλλὰ δὲν εἶναι ἀκόμη τὸ τέλος .
Διότι θὰ σηκωθῇ ἔθνος ἐναντίον ἔθνους καὶ βασίλειον ἐναντίον βασιλείου καὶ θὰ γίνουν πεῖνα καὶ ἐπιδημίαι καὶ σεισμοὶ κατὰ διαφόρους τόπους .
Ὅλα δὲ αὐτὰ εἶναι ἀρχὴ τῶν πόνων .
Τότε θὰ σᾶς παραδώσουν εἰς βασανιστήρια καὶ θὰ σᾶς σκοτώσουν καὶ θὰ εἶσθε μισητοὶ ἀπὸ ὅλα τὰ ἔθνη ἐξ αἰτίας τοῦ ὀνόματός μου .
Καὶ τότε θὰ σκανδαλισθοῦν πολλοὶ καὶ θὰ παραδώσῃ ὁ ἕνας τὸν ἄλλον καὶ θὰ μισῇ ὁ ἕνας τὸν ἄλλον .
Θὰ ἐμφανισθοῦν πολλοὶ ψευδοπροφῆται καὶ θὰ πλανήσουν πολλούς .
Καὶ ἐπειδὴ θὰ πληθυνθῇ ἡ ἀνομία , θὰ ψυχρανθῇ ἡ ἀγάπη τῶν πολλῶν .
Ἐκεῖνος δὲ ποὺ θὰ ὑπομείνῃ ἕως τὸ τέλος , αὐτὸς θὰ σωθῇ .
Καὶ θὰ κηρυχθῇ τὸ εὐαγγέλιον τοῦτο τῆς βασιλείας εἰς ὅλην τὴν οἰκουμένην , πρὸς μαρτυρίαν εἰς ὅλα τὰ ἔθνη καὶ τότε θὰ ἔλθῃ τὸ τέλος .
Ὅταν λοιπὸν ἰδῆτε τὸ βδέλυγμα τῆς ἐρημώσεως , διὰ τὸ ὁποῖον ἐμίλησε ὁ Δανιὴλ ὁ προφήτης , νὰ στέκεται εἰς τὸν ἅγιον τόπον — ὁ ἀναγνώστης ἂς ἐννοήσῃ —
τότε ἐκεῖνοι , ποὺ εἶναι εἰς τὴν Ἰουδαίαν , ἂς φεύγουν πρὸς τὰ βουνά ,
ἐκεῖνος , ποὺ εἶναι ἐπάνω εἰς τὴν ταράτσα , ἂς μὴ κατεβῇ νὰ πάρῃ τὰ πράγματα ἀπὸ τὸ σπίτι του ,
καὶ ἐκεῖνος , ποὺ εἶναι εἰς τὸ χωράφι , ἂς μὴ γυρίσῃ πίσω νὰ πάρῃ τὰ ἐνδύματά του .
Ἀλλοίμονον δὲ εἰς ἐκείνας , ποὺ θὰ εἶναι ἔγκυοι καὶ θὰ θηλάζουν κατ᾽ ἐκείνας τὰς ἡμέρας .
Προσεύχεσθε νὰ μὴ γίνῃ ἡ φυγή σας κατὰ τὸν χειμῶνα ἢ κατὰ τὸ Σάββατον .
Διότι θὰ ἔλθῃ τότε θλῖψις τόσο μεγάλη , ποὺ δὲν ἔγινε ἀπὸ τὴν ἀρχὴν τοῦ κόσμου μέχρι σήμερα καὶ οὔτε θὰ γίνῃ .
Καὶ ἐὰν δὲν ἐσυντομεύοντο αἱ ἡμέραι ἐκεῖναι , κανεὶς ἄνθρωπος δὲν θὰ ἐσώζετο , ἀλλὰ πρὸς χάριν τῶν ἐκλεκτῶν θὰ συντομευθοῦν αἱ ἡμέραι ἐκεῖναι .
Τότε , ἐὰν σᾶς πῇ κανείς , « Νά , ἐδῶ εἶναι ὁ Χριστός » ἢ « Ἐκεῖ » , μὴ τὸν πιστέψετε .
Διότι θὰ ἐμφανισθοῦν ψευδόχριστοι καὶ ψευδοπροφῆται καὶ θὰ κάνουν μεγάλα θαύματα καὶ τέρατα , ὥστε νὰ πλανήσουν , εἰ δυνατόν , καὶ τοὺς ἐκλεκτούς .
Ἰδού , σᾶς τὰ προεῖπα .
Ἐὰν σᾶς ποῦν , « Νά , εἶναι εἰς τὴν ἔρημον » , μὴ πηγαίνετε , « Νά , εἶναι εἰς τὰ ἀπόμερα δωμάτια » , μὴ πιστέψετε .
Διότι ὅπως ἡ ἀστραπὴ βγαίνει ἀπὸ τὴν ἀνατολὴν καὶ φαίνεται ἕως τὴν δύσιν , ἔτσι θὰ εἶναι καὶ ἡ ἔλευσις τοῦ Υἱοῦ τοῦ ἀνθρώπου .
Ὅπου εἶναι τὸ πτῶμα , ἐκεῖ θὰ μαζευθοῦν οἱ ἀετοί .
Ἀμέσως δὲ ὕστερα ἀπὸ τὴν θλῖψιν τῶν ἡμερῶν ἐκείνων ὁ ἥλιος θὰ σκοτεινιάσῃ καὶ ἡ σελήνη δὲν θὰ φωτίζῃ καὶ τὰ ἄστρα θὰ πέσουν ἀπὸ τὸν οὐρανὸν καὶ αἱ οὐράνιαι δυνάμεις θὰ σαλευθοῦν .
Καὶ τότε θὰ φανῇ εἰς τὸν οὐρανὸν τὸ σημεῖον τοῦ Υἱοῦ τοῦ ἀνθρώπου καὶ τότε θὰ θρηνήσουν ὅλαι αἱ φυλαὶ τῆς γῆς , καὶ θὰ ἰδοῦν τὸν Υἱὸν τοῦ ἀνθρώπου νὰ ἔρχεται ἐπάνω εἰς τὰ σύννεφα τοῦ οὐρανοῦ μὲ πολλὴν δύναμιν καὶ δόξαν .
Καὶ θὰ στείλῃ τοὺς ἀγγέλους του μὲ μεγάλην σάλπιγγα καὶ θὰ συναθροίσουν τοὺς ἐκλεκτούς του ἀπὸ τοὺς τέσσερις ἀνέμους , ἀπὸ τὸ ἕνα ἄκρον τῶν οὐρανῶν ἕως τὸ ἄλλο ἄκρον » .
« Ἀπὸ τὴν συκιὰ νὰ καταλάβετε τὴν παραβολήν . Ὅταν ὁ κλάδος της γίνῃ ἤδη ἁπαλὸς καὶ βλαστήσουν τὰ φύλλα , καταλαβαίνετε ὅτι πλησιάζει τὸ καλοκαίρι .
Ἔτσι καὶ σεῖς , ὅταν ἰδῆτε ὅλα αὐτά , νὰ γνωρίζετε ὅτι εἶναι πλησίον , εἰς τὴν πόρτα .
Ἀλήθεια σᾶς λέγω , ὅτι δὲν θὰ περάσῃ ἡ γενεὰ αὐτή , πρὶν γίνουν ὅλα αὐτά .
Ὁ οὐρανὸς καὶ ἡ γῆ θὰ παρέλθουν , οἱ λόγοι μου ὅμως δὲν θὰ παρέλθουν .
Διὰ τὴν ἡμέραν δὲ ἐκείνην καὶ τὴν ὥραν , κανεὶς δὲν ξέρει τίποτε οὔτε οἱ ἄγγελοι τῶν οὐρανῶν παρὰ μόνον ὁ Πατέρας μου .
Ὅπως ἦσαν αἱ ἡμέραι τοῦ Νῶε , ἔτσι θὰ εἶναι καὶ ὁ ἐρχομὸς τοῦ Υἱοῦ τοῦ ἀνθρώπου .
Ὅπως , δηλαδή , κατὰ τὰς ἡμέρας ἐκείνας , πρὸ τοῦ κατακλυσμοῦ , οἱ ἄνθρωποι ἔτρωγαν καὶ ἔπιναν , ἐνυμφεύοντο καὶ ὑπανδρεύοντο ἕως τὴν ἡμέραν ποὺ ἐμπῆκε ὁ Νῶε εἰς τὴν κιβωτὸν
καὶ δὲν ὑπωπτεύοντο τίποτε ἕως ὅτου ἦλθε ὁ κατακλυσμὸς καὶ τοὺς ἅρπαξε ὅλους , ἔτσι θὰ συμβῇ καὶ κατὰ τὸν ἐρχομὸν τοῦ Υἱοῦ τοῦ ἀνθρώπου .
Τότε δύο θὰ βρίσκωνται εἰς τὸ χωράφι , ὁ ἕνας παραλαμβάνεται καὶ ὁ ἄλλος ἀφήνεται .
Δύο γυναῖκες θὰ ἀλέθουν εἰς τὸν μύλον , ἡ μία παραλαμβάνεται , ἡ ἄλλη ἀφήνεται .
Νὰ εἶσθε λοιπὸν ἄγρυπνοι , διότι δὲν ξέρετε ποιάν ὥραν ἔρχεται ὁ Κύριός σας .
Ξέρετε ὅμως τοῦτο : ὅτι ἐὰν ἤξερε ὁ οἰκοδεσπότης ποιάν ὥρα τὴν νύχτα θὰ ἐρχότανε ὁ κλέφτης , θὰ ἀγρυπνοῦσε καὶ δὲν θὰ ἄφηνε νὰ διαρρήξουν τὸ σπίτι του .
Διὰ τοῦτο καὶ σεῖς νὰ εἶσθε ἕτοιμοι , διότι τὴν ὥρα ποὺ δὲν περιμένετε , θὰ ἔλθῃ ὁ Υἱὸς τοῦ ἀνθρώπου » .
« Ποιός λοιπὸν εἶναι ὁ ἔμπιστος καὶ φρόνιμος δοῦλος , τὸν ὁποῖον ὁ κύριός του διώρισε ἐπιστάτην τῶν ὑπηρετῶν του , διὰ νὰ φροντίζῃ νὰ τοὺς δίνῃ τροφὴν τὴν κατάλληλη ὥρα ;
Μακάριος εἶναι ὁ δοῦλος ἐκεῖνος , πού , ὅταν ἔλθῃ ὁ κύριός του , θὰ τὸν βρῇ νὰ κάνῃ τὸ ἔργον του .
Ἀλήθεια σᾶς λέγω , θὰ τὸν διορίσῃ ἐπιστάτην εἰς ὅλα τὰ ὑπάρχοντά του .
Ἀλλ᾽ ἐὰν πῇ ὁ κακὸς ἐκεῖνος δοῦλος μέσα του , « Ἀργεῖ νὰ ἔλθῃ ὁ κύριος » ,
καὶ ἀρχίζῃ νὰ κτυπᾷ τοὺς συνδούλους του , νὰ τρώγῃ καὶ νὰ πίνῃ μὲ μεθύσους ,
θὰ ἔλθῃ ὁ κύριος τοῦ δούλου ἐκείνου τὴν ἡμέραν ποὺ δὲν περιμένει καὶ τὴν ὥραν ποὺ δὲν γνωρίζει
καὶ θὰ τὸν σχίσῃ εἰς δύο καὶ θὰ τὸν βάλῃ μαζὶ μὲ τοὺς ὑποκριτάς . Ἐκεῖ θὰ εἶναι τὸ κλάμα καὶ τὸ τρίξιμο τῶν δοντιῶν » .

« Ἡ βασιλεία τῶν οὐρανῶν θὰ μοιάσῃ μὲ δέκα παρθένους , αἱ ὁποῖαι , ἀφοῦ ἐπῆραν τὶς λαμπάδες τους , ἐβγῆκαν εἰς προϋπάντησιν τοῦ νυμφίου .
Πέντε ἀπὸ αὐτὲς ἦσαν μωραὶ καὶ πέντε φρόνιμοι .
Αἱ μωραί , ὅταν ἐπῆραν τὶς λαμπάδες , δὲν ἐπῆραν μαζί τους λάδι .
Αἱ φρόνιμοι ἐπῆραν λάδι εἰς τὰ δοχεῖα μαζὶ μὲ τὶς λαμπάδες τους .
Ἐπειδὴ δὲ ὁ νυμφίος ἐβράδυνε , εἶχαν ὅλες νυστάξει καὶ ἐκοιμῶντο .
Κατὰ τὰ μεσάνυχτα ὅμως , ἀκούσθηκε φωνή , « Νά ὁ νυμφίος ἔρχεται , βγῆτε νὰ τὸν προϋπαντήσετε » .
Τότε ἐσηκώθηκαν ὅλαι αἱ παρθένοι ἐκεῖναι καὶ ἑτοίμασαν τὶς λαμπάδες τους .
Αἱ δὲ μωραὶ εἶπαν εἰς τὰς φρονίμους , « Δῶστέ μας ἀπὸ τὸ λάδι σας , διότι αἱ λαμπάδες μας σβήνουν » .
Ἀπεκρίθησαν δὲ αἱ φρόνιμοι , « Ὑπάρχει φόβος μήπως δὲν φθάσῃ τὸ λάδι γιὰ μᾶς καὶ γιὰ σᾶς . Πηγαίνετε καλύτερα εἰς τοὺς πωλητὰς καὶ ἀγοράστε διὰ τὸν ἑαυτόν σας » .
Ἀλλ᾽ ἐνῷ αὐταὶ ἐπήγαιναν νὰ ἀγοράσουν , ἦλθε ὁ νυμφίος καὶ ὅσες ἦσαν ἕτοιμες ἐμπῆκαν μαζί του εἰς τοὺς γάμους καὶ ἔκλεισε ἡ πόρτα .
Κατόπιν ἔρχονται καὶ αἱ ἄλλαι παρθένοι καὶ ἔλεγαν « Κύριε , Κύριε , ἄνοιξέ μας » .
Ἐκεῖνος δὲ ἀπεκρίθη , « Ἀλήθεια σᾶς λέγω , δὲν σᾶς ξέρω » .
Ἀγρυπνεῖτε λοιπόν , διότι δὲν ξέρετε οὔτε τὴν ἡμέραν οὔτε τὴν ὥραν κατὰ τὴν ὁποίαν ἔρχεται ὁ Υἱὸς τοῦ ἀνθρώπου » .
« Ὅπως ἕνας ἄνθρωπος , ποὺ θὰ ἐπήγαινε ταξίδι , ἐκάλεσε τοὺς δούλους του καὶ τοὺς παρέδωκε ὅλα τὰ ὑπάρχοντά του .
Σὲ ἕνα ἔδωκε πέντε τάλαντα , σὲ ἄλλον δύο , σὲ ἄλλον ἕνα , στὸν καθένα κατὰ τὴν ἱκανότητά του , καὶ ἔφυγε ἀμέσως γιὰ ταξίδι .
Ἐκεῖνος ποὺ ἐπῆρε τὰ πέντε τάλαντα , τὰ ἐμπορεύθηκε καὶ ἐκέρδισε ἄλλα πέντε .
Ἐπίσης ἐκεῖνος ποὺ ἐπῆρε τὰ δύο , ἐκέρδισε ἄλλα δύο .
Ἐκεῖνος ὅμως ποὺ ἐπῆρε τὸ ἕνα , ἐπῆγε καὶ ἔσκαψε εἰς τὴν γῆν καὶ ἔκρυψε τὸ χρῆμα τοῦ κυρίου του .
Ὕστερα ἀπὸ πολὺν χρόνον ἔρχεται ὁ κύριος τῶν δούλων ἐκείνων καὶ τοὺς ζητεῖ λογαριασμόν .
Ἐκεῖνος ποὺ εἶχε πάρει τὰ πέντε τάλαντα , προσῆλθε καὶ ἔφερε ἄλλα πέντε τάλαντα καὶ εἶπε , « Κύριε , μοῦ παρέδωκες πέντε τάλαντα · κύτταξε , ἐκέρδισα ἄλλα πέντε τάλαντα » .
Ὁ κύριός του τοῦ εἶπε , « Εὖγε , δοῦλε καλὲ καὶ πιστέ . Εἰς ὀλίγα ἐφάνηκες πιστός , εἰς πολλὰ θὰ σὲ ἐγκαταστήσω . Ἔμπα εἰς τὴν χαρὰν τοῦ κυρίου σου » .
Ἦλθε καὶ ἐκεῖνος ποὺ εἶχε πάρει τὰ δύο τάλαντα , καὶ εἶπε , « Κύριε , δύο τάλαντα μοῦ παρέδωκες · κύτταξε , ἐκέρδισα ἄλλα δύο τάλαντα » .
Ὁ κύριός του τοῦ εἶπε , « Εὖγε , δοῦλε καλὲ καὶ πιστέ . Εἰς ὀλίγα ἐφάνηκες πιστός , εἰς πολλὰ θὰ σὲ ἐγκαταστήσω . Ἔμπα εἰς τὴν χαρὰν τοῦ κυρίου σου » .
Ἦλθε καὶ ἐκεῖνος ποὺ εἶχε πάρει τὸ ἕνα τάλαντον , καὶ εἶπε , « Κύριε , σὲ ἤξερα ὅτι εἶσαι ἕνας σκληρὸς ἄνθρωπος , θερίζεις ἐκεῖ , ὅπου δὲν ἔσπειρες καὶ μαζεύεις ἐκεῖ , ὅπου δὲν ἐσκόρπισες ,
καὶ ἐπειδὴ ἐφοβήθηκα , ἐπῆγα καὶ ἔκρυψα τὸ τάλαντόν σου εἰς τὴν γῆν , ἰδὲς ἔχεις ὅ , τι εἶναι δικό σου » .
Ὁ κύριός του τοῦ ἀπεκρίθη , « Πονηρὲ δοῦλε καὶ ὀκνηρέ , ἤξερες πὼς θερίζω ἐκεῖ , ὅπου δὲν ἔσπειρα καὶ μαζεύω ἐκεῖ , ὅπου δὲν ἐσκόρπισα .
Ἔπρεπε λοιπὸν νὰ βάλῃς τὰ χρήματά μου εἰς τοὺς τραπεζίτας καὶ ἐγώ , ὅταν θὰ ἐπέστρεφα , θὰ τὰ ἔπαιρνα πίσω μὲ τόκον .
Πάρτε ἀπὸ αὐτὸν τὸ τάλαντον καὶ δῶστέ το εἰς ἐκεῖνον , ποὺ ἔχει τὰ δέκα τάλαντα ,
διότι στὸν καθένα ποὺ ἔχει , θὰ δοθοῦν καὶ ἄλλα καὶ θὰ περισσέψουν · ἀπὸ ἐκεῖνον ὅμως ποὺ δὲν ἔχει , θὰ τοῦ ἀφαιρεθῇ καὶ αὐτὸ ποὺ ἔχει .
Καὶ τὸν ἄθλιον δοῦλον ρίξτε ἔξω εἰς τὸ σκοτάδι , ἐκεῖ θὰ εἶναι τὸ κλάμα καὶ τὸ τρίξιμο τῶν δοντιῶν » .
« Ὅταν δὲ ἔλθῃ ὁ Υἱὸς τοῦ ἀνθρώπου μὲ ὅλην του τὴν δόξαν καὶ ὅλοι οἱ ἄγγελοι μαζί του , τότε θὰ καθήσῃ εἰς τὸν θρόνον τῆς δόξης του
καὶ θὰ μαζευθοῦν ἐνώπιόν του ὅλα τὰ ἔθνη καὶ θὰ χωρίσῃ τοὺς μὲν ἀπὸ τοὺς δέ , ὅπως ὁ βοσκὸς χωρίζει τὰ πρόβατα ἀπὸ τὰ κατσίκια ,
καὶ θὰ τοποθετήσῃ τὰ μὲν πρόβατα πρὸς τὰ δεξιά του , τὰ δὲ κατσίκια πρὸς τὰ ἀριστερά του .
Τότε θὰ πῇ ὁ βασιλεὺς εἰς ἐκείνους , ποὺ θὰ εἶναι πρὸς τὰ δεξιά , « Ἐλᾶτε οἱ εὐλογημένοι τοῦ Πατέρα μου , κληρονομῆστε τὴν βασιλείαν , ἡ ὁποία εἶναι ἑτοιμασμένη γιὰ σᾶς ἀπὸ τὸν καιρὸν τῆς δημιουργίας τοῦ κόσμου .
Διότι ἐπείνασα καὶ μοῦ ἐδώκατε νὰ φάγω , ἐδίψασα καὶ μ᾽ ἐποτίσατε , ξένος ἤμουνα καὶ μ᾽ ἐπήρατε εἰς τὸ σπίτι ,
γυμνὸς ἤμουνα καὶ μ᾽ ἐνδύσατε , ἀρρώστησα καὶ μ᾽ ἐπισκεφθήκατε , εἰς τὴν φυλακὴν ἤμουνα καὶ ἤλθατε σ᾽ ἐμέ » .
Τότε θὰ τοῦ ἀποκριθοῦν οἱ δίκαιοι καὶ θὰ ποῦν , « Κύριε , πότε σὲ εἴδαμε νὰ πεινᾷς καὶ σ᾽ ἐθρέψαμε ἢ νὰ διψᾷς καὶ σ᾽ ἐποτίσαμε ;
Πότε δὲ σὲ εἴδαμε ξένον καὶ σ᾽ ἐπήραμε εἰς τὸ σπίτι ἢ γυμνὸν καὶ σ᾽ ἐνδύσαμε ;
Πότε σὲ εἴδαμε ἄρρωστον ἢ φυλακισμένον καὶ ἤλθαμε σ᾽ ἐσέ ; » .
Ὁ βασιλεὺς θὰ ἀπαντήσῃ καὶ θὰ τοὺς πῇ , « Ἀλήθεια σᾶς λέγω , ὅ , τι ἐκάνατε εἰς ἕνα ἀπὸ τούτους τοὺς ἀσήμαντους ἀδελφούς μου , σ᾽ ἐμὲ τὸ ἐκάνατε » .
Τότε θὰ πῇ καὶ σ᾽ ἐκείνους , ποὺ θὰ εἶναι πρὸς τὰ ἀριστερά , « Φύγετε ἀπ᾽ ἐμέ , καταραμένοι , στὴν αἰωνία φωτιά , ποὺ ἔχει ἑτοιμασθῆ διὰ τὸν διάβολον καὶ τοὺς ἀγγέλους του ,
διότι ἐπείνασα καὶ δὲν μοῦ ἐδώκατε νὰ φάγω , ἐδίψασα καὶ δὲν μ᾽ ἐποτίσατε ,
ξένος ἤμουνα καὶ δὲν μ᾽ ἐπήρατε εἰς τὸ σπίτι , γυμνὸς ἤμουνα καὶ δὲν μ᾽ ἐνδύσατε , ἀσθενὴς ἤμουνα καὶ φυλακισμένος καὶ δὲν μ᾽ ἐπισκεφθήκατε » .
Τότε θὰ ἀποκριθοῦν καὶ αὐτοὶ καὶ θὰ ποῦν , « Κύριε , πότε σὲ εἴδαμε νὰ πεινᾷς ἢ νὰ διψᾷς καὶ νὰ εἶσαι ξένος ἢ γυμνὸς ἢ ἀσθενὴς ἢ φυλακισμένος καὶ δὲν σὲ ὑπηρετήσαμε ; » .
Τότε θὰ ἀποκριθῇ εἰς αὐτοὺς καὶ θὰ πῇ , « Ἀλήθεια σᾶς λέγω , ὅ , τι δὲν ἐκάνατε εἰς ἕνα ἀπὸ τοὺς ἀσήμαντους τούτους , οὔτε εἰς ἐμὲ ἐκάνατε » .
Καὶ αὐτοὶ θὰ μεταβοῦν εἰς κόλασιν αἰώνιον , οἱ δὲ δίκαιοι εἰς ζωὴν αἰώνιον » .





























Ὅταν ὁ Ἰησοῦς ἐτελείωσε ὅλους αὐτοὺς τοὺς λόγους , εἶπε εἰς τοὺς μαθητάς του ,
« Ξέρετε ὅτι ὕστερα ἀπὸ δύο ἡμέρες ἔρχεται τὸ πάσχα καὶ ὁ Υἱὸς τοῦ ἀνθρώπου θὰ παραδοθῇ διὰ νὰ σταυρωθῇ » .
Τότε ἐμαζεύθηκαν οἱ ἀρχιερεῖς καὶ οἱ γραμματεῖς καὶ οἱ πρεσβύτεροι τοῦ λαοῦ εἰς τὸ ἀνάκτορον τοῦ ἀρχιερέως , ὁ ὁποῖος ὠνομάζετο Καϊάφας ,
καὶ ἀπεφάσισαν νὰ συλλάβουν μὲ δόλον τὸν Ἰησοῦν καὶ νὰ τὸν σκοτώσουν .
Ἔλεγαν δέ , νὰ μὴ τὸν συλλάβουν κατὰ τὴν ἑορτὴν , διὰ νὰ μὴ γίνῃ θόρυβος μεταξὺ τοῦ λαοῦ .
Ὅταν ὁ Ἰησοῦς ἦτο εἰς τὴν Βηθανίαν εἰς τὸ σπίτι τοῦ Σίμωνος τοῦ λεπροῦ ,
ἦλθε πρὸς αὐτὸν μία γυναῖκα ἡ ὁποία ἐκρατοῦσε ἕνα ἀλαβάστρινον δοχεῖον , μὲ πανάκριβο μύρον , καὶ τὸ ἔχυσε εἰς τὸ κεφάλι του , ἐνῷ αὐτὸς ἦτο εἰς τὸ τραπέζι .
Ὅταν εἶδαν αὐτὸ οἱ μαθηταί , ἀγανάκτησαν καὶ εἶπαν , « Γιατί νὰ γίνῃ ἡ σπατάλη αὐτή ;
Θὰ μποροῦσε νὰ πωληθῇ τὸ μύρον διὰ μεγάλο ποσὸν καὶ νὰ δοθῇ εἰς τοὺς πτωχούς » .
Ὁ Ἰησοῦς τὸ κατάλαβε καὶ τοὺς εἶπε , « Γιατί ἐνοχλεῖτε τὴν γυναῖκα ; Ἔκανε μιὰ καλὴ πρᾶξι γιὰ μένα ,
διότι τοὺς πτωχοὺς τοὺς ἔχετε πάντοτε μαζί σας , ἐμὲ ὅμως δὲν θὰ μὲ ἔχετε πάντοτε .
Ὅταν αὐτὴ ἔχυσε τὸ μύρον τοῦτο εἰς τὸ σῶμά μου , τὸ ἔκανε διὰ τὸν ἐνταφιασμόν μου .
Ἀλήθεια σᾶς λέγω , ὅπου καὶ ἂν κηρυχθῇ τὸ εὐαγγέλιον τοῦτο εἰς ὅλον τὸν κόσμον , θὰ διαλαληθῇ καὶ ἐκεῖνο ποὺ ἔκανε αὐτή , εἰς μνήμην της » .
Τότε ἕνας ἀπὸ τοὺς δώδεκα , ὁ ὀνομαζόμενος Ἰούδας ὁ Ἰσκαριώτης , ἐπῆγε εἰς τοὺς ἀρχιερεῖς καὶ εἶπε ,
« Τί θέλετε νὰ μοῦ δώσετε καὶ ἐγώ θὰ σᾶς τὸν παραδώσω ; » . Αὐτοὶ δὲ τοῦ ἐζύγισαν τριάντα ἀργύρια ,
καὶ ἀπὸ τότε ἐζητοῦσε εὐκαιρίαν νὰ τὸν παραδώσῃ .
Κατὰ τὴν πρώτην ἡμέραν τῆς ἑορτῆς τῶν ἀζύμων , ἦλθαν οἱ μαθηταὶ εἰς τὸν Ἰησοῦν καὶ τοῦ εἶπαν , « Ποῦ θέλεις νὰ σοῦ ἑτοιμάσωμεν νὰ φάγῃς τὸ πάσχα ; » .
Ἐκεῖνος δὲ εἶπε , « Πηγαίνετε εἰς τὴν πόλιν πρὸς τὸν τάδε καὶ πέστε του , « Ὁ διδάσκαλος λέγει , ὁ καιρὸς μου πλησιάζει , θὰ ἑορτάσω κοντά σου τὸ πάσχα μαζὶ μὲ τοὺς μαθητάς μου » .
Καὶ ἔκαναν οἱ μαθηταὶ ὅπως τοὺς διέταξε ὁ Ἰησοῦς . Καὶ ἑτοίμασαν τὸ πάσχα .
Ὅταν ἐβράδυασε , ἦτο εἰς τὸ τραπέζι μαζὶ μὲ τοὺς δώδεκα μαθητάς του .
Καὶ κατὰ τὴν διάρκειαν τοῦ φαγητοῦ , εἶπε , « Ἀλήθεια σᾶς λέγω , ἕνας ἀπὸ σᾶς θὰ μὲ παραδώσῃ » .
Καὶ ἐλυπήθηκαν πάρα πολὺ καὶ ἄρχισαν νὰ τοῦ λέγουν ὁ καθένας ἀπὸ αὐτούς , « Μήπως εἶμαι ἐγώ , Κύριε ; » .
Αὐτὸς δὲ ἀπεκρίθη , « Ἐκεῖνος ποὺ ἐβούτηξε μαζί μου τὸ χέρι εἰς τὸ πιάτο , αὐτὸς θὰ μὲ παραδώσῃ .
Καὶ ὁ μὲν Υἱὸς τοῦ ἀνθρώπου πηγαίνει καθὼς εἶναι γραμμένον δι᾽ αὐτόν , ἀλλοίμονον ὅμως εἰς τὸν ἄνθρωπον ἐκεῖνον , διὰ τοῦ ὁποίου ὁ Υἱὸς τοῦ ἀνθρώπου παραδίδεται . Θὰ ἦτο καλύτερα διὰ τὸν ἄνθρωπον ἐκεῖνον ἐὰν δὲν εἶχε γεννηθῆ » .
Τότε ἔλαβε τὸν λόγον ὁ Ἰούδας , ὁ ὁποῖος τὸν παρέδωκε καὶ εἶπε , « Μήπως εἶμαι ἐγώ , Ραββί ; » . Λέγει εἰς αὐτὸν ὁ Ἰησοῦς , « Σὺ τὸ εἶπες » .
Ἐνῷ δὲ ἔτρωγαν , ὁ Ἰησοῦς ἐπῆρε τὸν ἄρτον καὶ ἀφοῦ τὸν εὐλόγησε , τὸν ἔκοψε καὶ τὸν ἔδωκε εἰς τοὺς μαθητὰς καὶ εἶπε , « Λάβετε , φάγετε , τοῦτο εἶναι τὸ σῶμά μου » .
Ὕστερα ἐπῆρε τὸ ποτήριον καὶ ἀφοῦ εὐχαρίστησε τὸν Θεόν , τοὺς τὸ ἔδωκε καὶ εἶπε ,
« Πίετε ἀπὸ αὐτὸ ὅλοι , διότι τοῦτο εἶναι τὸ αἷμά μου τῆς Νέας Διαθήκης , τὸ ὁποῖον χύνεται πρὸς χάριν πολλῶν , εἰς ἄφεσιν ἁμαρτιῶν .
Ἀλλὰ σᾶς λέγω , ὅτι ἀπὸ τώρα καὶ εἰς τὸ ἑξῆς δὲν θὰ πιῶ ἀπὸ τὸν καρπὸν τοῦτον τῆς ἀμπέλου ἕως τὴν ἡμέραν ἐκείνην , ποὺ θὰ τὸ πίνω μαζί σας καινούργιο εἰς τὴν βασιλείαν τοῦ Πατέρα μου » .
Καὶ ἀφοῦ ἀνέπεμψαν ὕμνον , ἐβγῆκαν εἰς τὸ ὄρος τῶν Ἐλαιῶν .
Τότε τοὺς λέγει ὁ Ἰησοῦς , « Θὰ κλονισθῇ ὅλων σας ἡ ἐμπιστοσύνη σ᾽ ἐμὲ κατὰ τὴν νύχτα αὐτὴν , διότι εἶναι γραμμένον , Θὰ κτυπήσω τὸν ποιμένα καὶ θὰ διασκορπισθοῦν τὰ πρόβατα τοῦ ποιμνίου .
Καὶ ἀφοῦ ἀναστηθῶ , θὰ πάω πρὶν ἀπὸ σᾶς εἰς τὴν Γαλιλαίαν » .
Ἀλλ᾽ ὁ Πέτρος ἔλαβε τὸν λόγον καὶ τοῦ εἶπε , « Ἐὰν ὅλοι κλονισθοῦν εἰς τὴν ἐμπιστοσύνην τους σ᾽ ἐσέ , ἐγὼ ποτὲ δὲν θὰ κλονισθῶ » .
Εἶπε εἰς αὐτὸν ὁ Ἰησοῦς , « Ἀλήθεια σοῦ λέγω , ὅτι αὐτὴν τὴν νύχτα πρὶν λαλήσῃ ὁ πετεινός , θὰ μὲ ἀπαρνηθῇς τρεῖς φορές » .
Ὁ Πέτρος τοῦ λέγει , « Καὶ ἂν ἀκόμη χρειασθῇ νὰ πεθάνω μαζί σου , δὲν θὰ σὲ ἀπαρνηθῶ » . Τὸ ἴδιο εἶπαν καὶ ὅλοι οἱ μαθηταί .
Τότε ἔρχεται ὁ Ἰησοῦς μαζί τους εἰς ἕνα χωριὸ ποὺ ὀνομάζεται Γεθσημανῆ καὶ λέγει εἰς τοὺς μαθητάς του , « Καθῆστε ἐδῶ ἕως ὅτου πάω ἐκεῖ καὶ προσευχηθῶ » .
Καὶ ἀφοῦ παρέλαβε τὸν Πέτρον καὶ τοὺς δύο υἱοὺς τοῦ Ζεβεδαίου , ἄρχισε νὰ λυπᾶται καὶ νὰ ἀγωνιᾷ .
Τότε τοὺς λέγει , « Εἶναι λυπημένη ἡ ψυχή μου μέχρι θανάτου . Μείνατε ἐδῶ καὶ ἀγρυπνεῖτε μαζί μου » .
Καὶ ἀφοῦ ἐπροχώρησε ὀλίγον , ἔπεσε μὲ τὸ πρόσωπον εἰς τὴν γῆν καὶ προσευχότανε καὶ ἔλεγε , « Πατέρα μου , ἐὰν εἶναι δυνατόν , ἂς ἀποφύγω τὸ ποτῆρι αὐτό . Ἀλλὰ ὄχι ὅπως θέλω ἐγώ , ἀλλ᾽ ὅπως θέλεις σύ » .
Καὶ ἔρχεται εἰς τοὺς μαθητὰς καὶ τοὺς βρίσκει νὰ κοιμοῦνται καὶ λέγει εἰς τὸν Πέτρον , « Ὥστε ἔτσι , δὲν μπορέσατε μίαν ὥραν νὰ ἀγρυπνήσετε μαζί μου ;
Ἀγρυπνεῖτε καὶ προσεύχεσθε , διὰ νὰ μὴ πέσετε εἰς πειρασμόν · τὸ μὲν πνεῦμα εἶναι πρόθυμον ἀλλὰ ἡ σάρκα εἶναι ἀδύνατη » .
Πάλιν διὰ δευτέραν φορὰν ἀφοῦ ἐπροχώρησε , προσευχήθηκε καὶ εἶπε , « Πατέρα μου , ἐὰν δὲν εἶναι δυνατὸν νὰ ἀποφύγω τὸ ποτῆρι αὐτὸ χωρὶς νὰ τὸ πιῶ , ἂς γίνῃ τὸ θέλημά σου » .
Πάλιν ἦλθε καὶ τοὺς εὑρῆκε νὰ κοιμοῦνται , διότι τὰ μάτια τους ἦσαν βαρειά .
Τοὺς ἄφησε καὶ πάλιν ἔφυγε καὶ προσευχήθηκε τρίτην φορὰν καὶ εἶπε τὰ ἴδια λόγια .
Τότε ἔρχεται εἰς τοὺς μαθητάς του καὶ τοὺς λέγει , « Ἐξακολουθεῖτε νὰ κοιμᾶσθε λοιπὸν καὶ νὰ ἀναπαύεσθε . Ἰδοὺ ἐπλησίασε ἡ ὥρα καὶ ὁ Υἱὸς τοῦ ἀνθρώπου παραδίδεται σὲ χέρια ἁμαρτωλῶν .
Σηκωθῆτε , ἂς φύγωμεν . Νά , πλησιάζει ἐκεῖνος ποὺ θὰ με παραδώσῃ » .
Καὶ ἐνῷ αὐτὸς ἀκόμη μιλοῦσε , ἦλθε ὁ Ἰούδας , ἕνας ἀπὸ τοὺς δώδεκα , καὶ μαζί του πολὺς κόσμος μὲ μαχαίρια καὶ ξύλα ἐκ μέρους τῶν ἀρχιερέων καὶ τῶν πρεσβυτέρων τοῦ λαοῦ .
Ἐκεῖνος ποὺ θὰ τὸν παρέδιδε τοὺς εἶχε δώσει τὸ ἑξῆς σημάδι : « Ἐκεῖνον , ποὺ θὰ φιλήσω , ἐκεῖνος εἶναι . Συλλάβετέ τον » .
Καὶ ἀμέσως , ἀφοῦ ἐπλησίασε τὸν Ἰησοῦν , εἶπε , « Χαῖρε , Ραββὶ » καὶ τὸν κατεφίλησε .
Ὁ Ἰησοῦς τοῦ εἶπε , « Φίλε , γιατί ἦλθες ; » . Τότε ἐπλησίασαν , ἔβαλαν τὰ χέρια ἐπάνω εἰς τὸν Ἰησοῦν καὶ τὸν συνέλαβαν .
Καὶ ἕνας ἀπὸ ἐκείνους , ποὺ ἦσαν μὲ τὸν Ἰησοῦν , ἅπλωσε τὸ χέρι καὶ ἔβγαλε τὸ μαχαίρι του καὶ ἐκτύπησε τὸν δοῦλον τοῦ ἀρχιερέως καὶ τοῦ ἔκοψε τὸ αὐτί του .
Τότε τοῦ λέγει ὁ Ἰησοῦς , « Βάλε πάλιν τὸ μαχαίρι σου εἰς τὴν θήκην του , διότι ὅλοι ὅσοι κρατοῦν μαχαίρι , μὲ μαχαίρι θὰ πεθάνουν .
Ἢ νομίζεις ὅτι δὲν μπορῶ νὰ παρακαλέσω τὸν Πατέρα μου καὶ νὰ βάλῃ ἀμέσως εἰς τὴν διάθεσίν μου περισσότερες ἀπὸ δώδεκα λεγεῶνες ἀγγέλων ;
Πῶς λοιπὸν θὰ ἐκπληρωθοῦν αἱ γραφαὶ ποὺ λέγουν ὅτι ἔτσι πρέπει νὰ γίνῃ ; » .
Τὴν ὥραν ἐκείνην εἶπεν ὁ Ἰησοῦς εἰς τοὺς ὄχλους , « Ὄπως γιὰ ληστὴν ἐβγήκατε μὲ μαχαίρια καὶ ξύλα νὰ μὲ συλλάβετε ; Κάθε ἡμέρα ἐκαθόμουν μαζί σας καὶ ἐδίδασκα εἰς τὸν ναὸν καὶ δὲν μ᾽ ἐπιάσατε .
Ὅλα δὲ αὐτὰ ἔγιναν διὰ νὰ ἐκπληρωθοῦν αἱ γραφαὶ τῶν προφητῶν » . Τότε ὅλοι οἱ μαθηταὶ τὸν ἄφησαν καὶ ἔφυγαν .
Ἐκεῖνοι ποὺ συνέλαβαν τὸν Ἰησοῦν , τὸν ἔφεραν πρὸς τὸν Καϊάφαν τὸν ἀρχιερέα , ὅπου ἐμαζεύθηκαν οἱ γραμματεῖς καὶ οἱ πρεσβύτεροι .
Ὁ δὲ Πέτρος τὸν ἀκολουθοῦσε ἀπὸ μακρυὰ ἕως τὴν αὐλὴν τοῦ ἀνακτόρου τοῦ ἀρχιερέως , καὶ ὅταν ἐμπῆκε μέσα , ἐκάθησε μαζὶ μὲ τοὺς ὑπηρέτας διὰ νὰ ἰδῇ τὸ τέλος .
Οἱ ἀρχιερεῖς ὅμως καὶ οἱ πρεσβύτεροι καὶ τὸ συνέδριον ἐζητοῦσαν μίαν ψευδομαρτυρίαν ἐναντίον τοῦ Ἰησοῦ διὰ νὰ τὸν θανατώσουν
καὶ δὲν εὑρῆκαν , ἂν καὶ παρουσιάσθησαν πολλοὶ ψευδομάρτυρες , ὕστερα δὲ παρουσιάσθησαν δύο οἱ ὁποῖοι
εἶπαν , « Αὐτὸς εἶπε , « Μπορῶ νὰ γκρεμίσω τὸν ναὸν τοῦ Θεοῦ καὶ σὲ τρεῖς ἡμέρες νὰ τὸν ἀνοικοδομήσω » .
Τότε ἐσηκώθηκε ὁ ἀρχιερεὺς καὶ τοῦ εἶπε , « Δὲν ἀποκρίνεσαι τίποτα εἰς ὅ , τι αὐτοὶ μαρτυροῦν ἐναντίον σου ; » .
Ὁ Ἰησοῦς ὅμως ἐσιωποῦσε . Τότε ὁ ἀρχιερεὺς τοῦ εἶπε , « Σὲ ἐξορκίζω εἰς τὸν ζωντανὸν Θεὸν νὰ μᾶς πῇς , ἐὰν σὺ εἶσαι ὁ Χριστός , ὁ Υἱὸς τοῦ Θεοῦ » .
Λέγει εἰς αὐτὸν ὁ Ἰησοῦς , « Σὺ τὸ εἶπες . Ἀλλὰ σᾶς λέγω , ὅτι ἀπὸ τώρα θὰ ἰδῆτε τὸν Υἱὸν τοῦ ἀνθρώπου νὰ κάθεται εἰς τὰ δεξιὰ τῆς Δυνάμεως καὶ νὰ ἔρχεται ἐπάνω εἰς τὰ σύννεφα τοῦ οὐρανοῦ » .
Τότε ὁ ἀρχιερεὺς ἔσχισε τὰ ἐνδύματά του καὶ εἶπε , « Ἐβλασφήμησε . Τί ἀνάγκην ἔχομεν ἀπὸ μάρτυρας ; Τώρα ἀκούσατε τὴν βλασφημίαν .
Τί νομίζετε ; » . Ἐκεῖνοι δὲ ἀπεκρίθησαν , « Εἶναι ἔνοχος θανάτου » .
Τότε τὸν ἔφτυσαν εἰς τὸ πρόσωπον καὶ τὸν ἐκτύπησαν , ἄλλοι δὲ τὸν ἐρράπιζαν
καὶ τοῦ ἔλεγαν , « Προφήτευσε σ᾽ ἐμᾶς , Χριστέ , ποιός σ᾽ ἐκτύπησε ; » .
Ὁ Πέτρος ἐκαθότανε ἔξω εἰς τὴν αὐλήν . Καὶ τὸν ἐπλησίασε μία ὑπηρέτρια καὶ τοῦ εἶπε , « Καὶ σὺ ἦσο μαζὶ μὲ τὸν Ἰησοῦν τὸν Γαλιλαῖον » .
Ἐκεῖνος ἀρνήθηκε ἐνώπιον ὅλων καὶ εἶπε , « Δὲν ξέρω τί λές » .
Ὅταν ἐβγῆκε εἰς τὴν ἐξωτερικὴν πύλην , τὸν εἶδε ἄλλη ὑπηρέτρια καὶ λέγει εἰς ἐκείνους , ποὺ ἦσαν ἐκεῖ , « Αὐτὸς ἦτο μαζὶ μὲ τὸν Ἰησοῦν τὸν Ναζωραῖον » .
Καὶ πάλιν ἀρνήθηκε μὲ ὅρκον , « Δὲν γνωρίζω τὸν ἄνθρωπον » .
Ὕστερα ἀπὸ ὀλίγον , ἀφοῦ ἐπλησίασαν ἐκεῖνοι ποὺ ἐστέκοντο ἐκεῖ , εἶπαν εἰς τὸν Πέτρον , « Πράγματι καὶ σὺ εἶσαι ἀπὸ αὐτούς , διότι καὶ ἡ προφορά σου σὲ φανερώνει » .
Τότε ἄρχισε μὲ κατάρες καὶ ὅρκους νὰ λέγῃ , « Δὲν γνωρίζω τὸν ἄνθρωπον » . Καὶ ἀμέσως ἐλάλησε ὁ πετεινός .
Καὶ ἐθυμήθηκε ὁ Πέτρος τὸν λόγον τοῦ Ἰησοῦ , ποὺ εἶχε πῆ , « Πρὶν ὁ πετεινὸς λαλήσῃ , θὰ μὲ ἀπαρνηθῇς τρεῖς φορές » . Καὶ ἐβγῆκε ἔξω καὶ ἔκλαψε πικρά .
Ὅταν ἐξημέρωσε , ὅλοι οἱ ἀρχιερεῖς καὶ οἱ πρεσβύτεροι τοῦ λαοῦ εἶχαν σύσκεψιν ἐναντίον τοῦ Ἰησοῦ , ὥστε νὰ τὸν θανατώσουν .
Καὶ ἀφοῦ τὸν ἔδεσαν , τὸν ἔφεραν καὶ τὸν παρέδωκαν εἰς τὸν Πιλᾶτον , τὸν ἡγεμόνα .
Ὅταν εἶδε ὁ Ἰούδας , ὁ ὁποῖος τὸν παρέδωκε , ὅτι κατεδικάσθη , μετενόησε καὶ ἐπέστρεψε τὰ τριάντα ἀργύρια εἰς τοὺς ἀρχιερεῖς καὶ τοὺς πρεσβυτέρους
καὶ εἶπε , « Ἁμάρτησα , διότι παρέδωκα αἷμα ἀθῶον » . Αὐτοὶ δὲ εἶπαν , « Τί μᾶς ἐνδιαφέρει ; Εἶναι δική σου δουλειά » .
Καὶ ἀφοῦ ἐπέταξε τὰ ἀργύρια εἰς τὸν ναόν , ἀνεχώρησε καὶ ἐπῆγε καὶ ἐκρεμάσθηκε .
Οἱ ἀρχιερεῖς ἐπῆραν τὰ ἀργύρια καὶ εἶπαν , « Δὲν ἐπιτρέπεται νὰ τὰ βάλωμε εἰς τὸ ταμεῖον τοῦ ναοῦ , διότι εἶναι τὸ ἀντίτιμον αἵματος » .
Ὕστερα δὲ ἀπὸ σύσκεψιν , ἀγόρασαν μὲ αὐτὰ τὸ χωράφι τοῦ κεραμέως , διὰ νὰ θάβουν τοὺς ξένους .
Διὰ τοῦτο ὠνομάσθηκε τὸ χωράφι ἐκεῖνο , « Χωράφι αἵματος » , ἕως σήμερα .
Τότε ἐκπληρώθηκε ἐκεῖνο , ποὺ ἐλέχθη διὰ τοῦ Ἱερεμίου τοῦ προφήτου , Καὶ ἐπῆραν τὰ τριάντα ἀργύρια , τὸ ἀντίτιμον ἐκείνου ποὺ ἐξετέθη εἰς ἐκτίμησιν , καὶ τοῦ ὁποίου τὴν τιμὴν ὥρισαν μερικοὶ ἀπὸ τοὺς Ἰσραηλίτας .
Καὶ ἔδωκαν αὐτὰ διὰ τὸ χωράφι τοῦ κεραμέως , καθὼς μὲ διέταξε ὁ Κύριος .
Ὁ Ἰησοῦς ἐστάθηκε ἐμπρὸς εἰς τὸν ἡγεμόνα , καὶ τὸν ἐρώτησε ὁ ἡγεμών , « Σὺ εἶσαι ὁ βασιλεὺς τῶν Ἰουδαίων ; » . Ὁ δὲ Ἰησοῦς εἶπε , « Σὺ τὸ λέγεις » .
Καὶ καθ᾽ ὃν χρόνον κατηγορεῖτο ἀπὸ τοὺς ἀρχιερεῖς καὶ πρεσβυτέρους , δὲν ἔδινε καμμίαν ἀπάντησιν .
Τότε τοῦ λέγει ὁ Πιλᾶτος , « Δὲν ἀκοῦς πόσα μαρτυροῦν ἐναντίον σου ; » .
Ἀλλὰ δὲν τοῦ ἀπήντησε οὔτε λέξιν πρὸς μεγάλην κατάπληξιν τοῦ ἡγεμόνος .
Κατὰ τὴν ἑορτὴν ἦτο συνήθεια ὁ ἡγεμὼν νὰ ἀφήνῃ ἐλεύθερον χάριν τοῦ λαοῦ ἕνα φυλακισμένον , ὅποιον ἤθελαν .
Εἶχαν δὲ τότε ἕνα γνωστὸν φυλακισμένον ὀνομαζόμενον Βαραββᾶν .
Ὅταν λοιπὸν ἦσαν συγκεντρωμένοι , τοὺς εἶπε ὁ Πιλᾶτος , « Ποιόν θέλετε νὰ σᾶς ἀφήσω ἐλεύθερον , τὸν Βαραββᾶν ἢ τὸν Ἰησοῦν , τὸν ὀνομαζόμενον Χριστόν ; » ,
διότι ἤξερε ὅτι ἀπὸ φθόνον τὸν εἶχαν παραδώσει .
Ἐνῷ δὲ ἐκαθότανε εἰς τὴν δικαστικὴν ἕδραν , τοῦ ἔστειλε ἡ σύζυγός του μήνυμα καὶ τοῦ ἔλεγε , « Μὴ κάνῃς τίποτε εἰς ἐκεῖνον τὸν ἀθῶον , διότι ὑπέφερα πολὺ σήμερα εἰς τὸ ὄνειρόν μου ἐξ αἰτὶας του » .
Οἱ ἀρχιερεῖς ὅμως καὶ οἱ πρεσβύτεροι κατώρθωσαν νὰ πείσουν τὸν ὄχλον νὰ ζητήσουν τὸν Βαραββᾶν τὸν δὲ Ἰησοῦν νὰ ἐξολοθρεύσουν .
Ὁ ἡγεμὼν πάλιν τοὺς εἶπε , « Ποιόν θέλετε ἀπὸ τοὺς δύο νὰ σᾶς ἀφήσω ἐλεύθερον ; » . Αὐτοὶ δὲ εἶπαν , « Τὸν Βαραββᾶν » .
Λέγει εἰς αὐτοὺς ὁ Πιλᾶτος , « Τί λοιπὸν νὰ κάνω τὸν Ἰησοῦν , τὸν λεγόμενον Χριστόν ; » . Ὅλοι τοῦ ἔλεγαν , « Νὰ σταυρωθῇ » .
Ἀλλ᾽ ὁ ἡγεμὼν εἶπε , « Τί κακὸν λοιπὸν ἔκανε ; » . Αὐτοὶ δὲ περισσότερον ἐφώναζαν , « Νὰ σταυρωθῇ » .
Ὅταν εἶδε ὁ Πιλᾶτος ὅτι ὅλα εἶναι ἀνώφελα , μᾶλλον δὲ θόρυβος γίνεται , ἐπῆρε νερό , ἔπλυνε τὰ χέρια του ἐμπρὸς εἰς τὸν ὄχλον καὶ εἶπε , « Εἶμαι ἀθῶος ἀπὸ τὸ αἷμα τούτου . Εἶναι δική σας δουλειά » .
Καὶ ὅλος ὁ λαὸς ἀπεκρίθη , « Τὸ αἷμά του ἂς βαρύνῃ ἐμᾶς καὶ τὰ παιδιά μας » .
Τότε ἄφησε πρὸς χάριν τους ἐλεύθερον τὸν Βαραββᾶν , τὸν δὲ Ἰησοῦν , ἀφοῦ τὸν ἐμαστίγωσε , τὸν παρέδωκε διὰ νὰ σταυρωθῇ .
Τότε οἱ στρατιῶται τοῦ ἡγεμόνος , ἀφοῦ παρέλαβαν τὸν Ἰησοῦν εἰς τὸ δικαστήριον , συγκέντρωσαν γύρω του ὅλην τὴν φρουράν .
Καὶ ἀφοῦ τὸν ἔγδυσαν , τοῦ ἐφόρεσαν ἕνα κόκκινον μανδύαν ,
καὶ ἔπλεξαν στεφάνι ἀπὸ ἀγκάθια καὶ τὸ ἔβαλαν ἐπάνω εἰς τὸ κεφάλι του , καὶ ἕνα καλάμι εἰς τὸ δεξί του χέρι , καὶ ἐγονάτιζαν ἐμπρός του , τὸν εἰρωνεύοντο καὶ τοῦ ἔλεγαν , « Χαῖρε , ὦ βασιλεῦ τῶν Ἰουδαίων » .
Καὶ τὸν ἔφτυσαν καὶ ἐπῆραν τὸ καλάμι καὶ ἐκτυποῦσαν τὸ κεφάλι του .
Καὶ ὅταν τὸν εἰρωνεύθηκαν , τοῦ ἔβγαλαν τὸν μανδύαν καὶ τοῦ ἔδωκαν νὰ φορέσῃ τὰ δικά του ἐνδύματα καὶ τὸν μετέφεραν διὰ νὰ τὸν σταυρώσουν .
Καθὼς ἔβγαιναν , εὑρῆκαν ἄνθρωπον ἀπὸ τὴν Κυρήνην , ὁ ὁποῖος ὠνομάζετο Σίμων . Αὐτὸν ἀγγάρευσαν νὰ φορτωθῇ τὸν σταυρόν του .
Καὶ ὅταν ἦλθαν εἰς ἕνα τόπον , ποὺ ὠνομάζετο Γολγοθᾶ , τὸ ὁποῖον σημαίνει τόπος Κρανίου ,
τοῦ ἔδωκαν νὰ πιῇ κρασὶ ἀνακατεμένο μὲ χολήν , ἀλλ᾽ ὅταν τὸ ἐγεύθηκε δὲν ἤθελε νὰ πιῇ .
Ἀφοῦ τὸν ἐσταύρωσαν , ἐμοίρασαν μὲ κλῆρον τὰ ἐνδύματά του
καὶ ἐκάθησαν καὶ τὸν ἐφύλατταν ἐκεῖ .
Ἐπάνω δὲ ἀπὸ τὸ κεφάλι του ἔβαλαν γραπτὴν τὴν κατηγορίαν τοῦ θανάτου : Αὐτὸς εἶναι ὁ Ἰησοῦς , ὁ βασιλεὺς τῶν Ἰουδαίων .
Τότε σταυρώνονται μαζὶ μὲ αὐτὸν δύο λησταί , ὁ ἕνας ἀπὸ τὰ δεξιὰ καὶ ὁ ἄλλος ἀπὸ τὰ ἀριστερά .
Ὅσοι δὲ ἐβάδιζαν πλησίον , τὸν ἐβλασφημοῦσαν καὶ ἐκινοῦσαν τὰ κεφάλια τους
καὶ ἔλεγαν , « Σὺ ποὺ θὰ ἐγκρέμιζες τὸν ναὸν καὶ σὲ τρεῖς ἡμέρες θὰ τὸν ἀνοικοδομοῦσες , σῶσε τὸν ἑαυτόν σου . Ἐὰν εἶσαι Υἱὸς τοῦ Θεοῦ , κατέβα ἀπὸ τὸν σταυρόν » .
Ἐπίσης καὶ οἱ ἀρχιερεῖς , μαζὶ μὲ τοὺς γραμματεῖς καὶ τοὺς πρεσβυτέρους , ἔλεγαν ,
« Ἄλλους ἔσωσε , τὸν ἑαυτόν του δὲν μπορεῖ νὰ τὸν σώσῃ . Ἐὰν εἶναι βασιλεὺς τοῦ Ἰσραήλ , ἂς κατεβῇ τώρα ἀπὸ τὸν σταυρὸν καὶ θὰ πιστέψωμε σ᾽ αὐτόν .
Ἔχει πεποίθησιν εἰς τὸν Θεόν , ἂς τὸν σώσῃ τώρα , ἐὰν τὸν θέλῃ · διότι εἶπε , “ Εἶμαι Υἱὸς τοῦ Θεοῦ ” » .
Τὸ ἴδιο καὶ οἱ λησταί , ποὺ εἶχαν σταυρωθῆ μαζί του τὸν εἰρωνεύοντο .
Ἀπὸ τὴν ἕκτην ὥραν ἔγινε σκοτάδι εἰς ὅλην τὴν γῆν μέχρι τῆς ἐνάτης ὥρας .
Κατὰ τὴν ἐνάτην δὲ περίπου ὥραν ἐφώναξεν ὁ Ἰησοῦς μὲ δυνατὴ φωνή , καὶ εἶπε , « Ἠλί , Ἠλί , λαμὰ σαβαχθανί ; » , τὸ ὁποῖον σημαίνει : Θεέ μου , Θεέ μου , διατί μὲ ἐγκατέλιπες ;
Μερικοὶ ἀπὸ ἐκείνους ποὺ ἦσαν ἐκεῖ , ὅταν τὸ ἄκουσαν , εἶπαν , « Τὸν Ἠλίαν φωνάζει » .
Καὶ ἀμέσως ἕνας ἀπὸ αὐτοὺς ἔτρεξε , ἐπῆρε ἕνα σφουγγάρι , τὸ ἐγέμισε μὲ ξύδι καὶ τὸ ἔβαλε σ᾽ ἕνα καλάμι καὶ τὸν ἐπότιζε .
Οἱ ἄλλοι ἔλεγαν , « Ἄφησε , νὰ ἰδοῦμε ἐὰν ἔλθῃ ὁ Ἠλίας νὰ τὸν σώσῃ » .
Ἀλλ᾽ ὁ Ἰησοῦς , ἀφοῦ ἐφώναξε ἀκόμη μία φορὰ μὲ δυνατὴ φωνή , ἄφησε τὸ πνεῦμά του .
Καὶ ἀμέσως τὸ καταπέτασμα τοῦ ναοῦ ἐσχίσθηκε σὲ δύο κομμάτια ἀπὸ ἐπάνω ἕως κάτω , καὶ ἡ γῆ ἐσείσθηκε καὶ οἱ βράχοι ἐσχίσθησαν
καὶ τὰ μνήματα ἄνοιξαν καὶ πολλὰ σώματα τῶν πεθαμένων ἁγίων ἀναστήθηκαν .
Καὶ ὅταν ἐβγῆκαν ἀπὸ τὰ μνήματα μετὰ τὴν ἀνάστασίν του , ἦλθαν εἰς τὴν ἁγίαν πόλιν καὶ παρουσιάσθησαν σὲ πολλούς .
Ὅταν δὲ ὁ ἑκατόνταρχος καὶ ἐκεῖνοι ποὺ ἐφύλατταν μαζί του τὸν Ἰησοῦν , εἶδαν τὸν σεισμὸν καὶ ὅσα συνέβησαν , ἐφοβήθηκαν πολὺ καὶ ἔλεγαν , « Ἀλήθεια , αὐτὸς ἦτο Υἱὸς τοῦ Θεοῦ » .
Ἦσαν ἐκεῖ καὶ γυναῖκες πολλές , ποὺ παρακολουθοῦσαν ἀπὸ μακρυά , καὶ εἶχαν ἀκολουθήσει τὸν Ἰησοῦν ἀπὸ τὴν Γαλιλαίαν καὶ τὸν ὑπηρετοῦσαν .
Μεταξὺ αὐτῶν ἦτο ἡ Μαρία ἡ Μαγδαληνὴ καὶ ἡ Μαρία ἡ μητέρα τοῦ Ἰακώβου καὶ τοῦ Ἰωσῆ , καὶ ἡ μητέρα τῶν υἱῶν Ζεβεδαίου .
Ὅταν ἐβράδυασε , ἦλθε ἕνας πλούσιος ἀπὸ τὴν Ἀριμαθαίαν , ὀνομαζόμενος Ἰωσήφ , ποὺ εἶχε καὶ αὐτὸς γίνει μαθητὴς τοῦ Ἰησοῦ .
Αὐτὸς ἐπῆγε εἰς τὸν Πιλᾶτον καὶ ἐζήτησε τὸ σῶμα τοῦ Ἰησοῦ καὶ ὁ Πιλᾶτος διέταξε νὰ τοῦ δοθῇ .
Ὁ Ἰωσὴφ ἔλαβε τὸ σῶμα , τὸ ἐτύλιξε εἰς ἕνα καθαρὸ σινδόνι
καὶ τὸ ἔβαλε εἰς τὸ δικό του καινούργιο μνῆμα , τὸ ὁποῖον εἶχε σκαλίσει εἰς τὸν βράχον · κατόπιν ἐκύλισε ἕνα μεγάλον λίθον εἰς τὴν πόρτα τοῦ μνήματος καὶ ἔφυγε .
Ἦσαν δὲ ἐκεῖ ἡ Μαρία ἡ Μαγδαληνὴ καὶ ἡ ἄλλη Μαρία , αἱ ὁποῖαι ἐκάθοντο ἀπέναντι ἀπὸ τόν τάφον .
Τὴν ἑπομένην ἡμέραν , μετὰ τὴν Παρασκευήν , οἱ ἀρχιερεῖς καὶ οἱ Φαρισαῖοι ἦλθαν ὅλοι μαζὶ εἰς τὸν Πιλᾶτον
καὶ τοῦ εἶπαν , « Κύριε ἐθυμηθήκαμε ὅτι ἐκεῖνος ὁ πλάνος εἶπε , ὅταν ἀκόμη ζοῦσε , « Ὕστερα ἀπὸ τρεῖς ἡμέρες θὰ ἀναστηθῶ » ,
δῶσε λοιπὸν διαταγὴν ν᾽ ἀσφαλισθῇ ὁ τάφος ἕως τὴν τρίτην ἡμέραν , μήπως ἔλθουν τὴν νύχτα οἱ μαθηταί του καὶ τὸν κλέψουν καὶ ποῦν εἰς τὸν λαόν , « Ἀναστήθηκε ἀπὸ τοὺς νεκρούς » , καὶ ἡ τελευταία αὐτὴ ἀπάτη θὰ εἶναι χειρότερη ἀπὸ τὴν πρώτην » .
Ὁ Πιλᾶτος τοὺς εἶπε , « Πάρετε φρουράν , πηγαίνετε καὶ ἀσφαλίσατέ τον , ὅπως ξέρετε » .
Αὐτοὶ δὲ ἐπῆγαν καὶ ἀσφάλισαν τὸν τάφον , σφραγίσαντες τὸν λίθον καὶ τοποθετήσαντες φρουράν .
Μετὰ τὸ Σάββατον , μόλις ἄρχισε νὰ φωτίζῃ ἡ πρώτη ἡμέρα τῆς ἑβδομάδος , ἦλθε ἡ Μαρία ἡ Μαγδαληνὴ καὶ ἡ ἄλλη Μαρία διὰ νὰ ἰδοῦν τὸν τάφον .
Καὶ ἔγινε μεγάλος σεισμός , διότι ἕνας ἄγγελος τοῦ Κυρίου κατέβηκε ἀπὸ τὸν οὐρανόν , ἐπλησίασε καὶ ἀπεκύλισε τὸν λίθον ἀπὸ τὴν πόρτα τοῦ μνήματος καὶ ἐκαθότανε ἐπάνω σ᾽ αὐτόν .
Τὸ πρόσωπόν του ἦτο σὰν ἀστραπὴ καὶ τὸ ἔνδυμά του ἄσπρο σὰν τὸ χιόνι .
Οἱ φύλακες τὸν ἐφοβήθηκαν καὶ ἐταράχθηκαν καὶ ἔγιναν σὰν νεκροί .
Τότε ἐμίλησε ὁ ἄγγελος καὶ εἶπε εἰς τὶς γυναῖκες , « Σεῖς μὴ φοβᾶσθε · ξέρω ὅτι ζητᾶτε τὸν Ἰησοῦν τὸν σταυρωμένον .
Δὲν εἶναι ἐδῶ , διότι ἀναστήθηκε , καθὼς εἶχε πῆ . Ἐλᾶτε , ἰδέτε τὸν τόπον , ὅπου ἦτο ὁ Κύριος .
Γρήγορα πηγαίνετε νὰ πῆτε εἰς τοὺς μαθητάς του ὅτι ἀναστήθηκε ἀπὸ τοὺς νεκροὺς καὶ πηγαίνει πρὶν ἀπὸ σᾶς εἰς τὴν Γαλιλαίαν , ἐκεῖ θὰ τὸν ἰδῆτε . Νά , σᾶς τὸ εἶπα » .
Καὶ ἐβγῆκαν γρήγορα ἀπὸ τὸ μνῆμα μὲ φόβον καὶ χαρὰν μεγάλην καὶ ἔτρεξαν νὰ τὰ ἀναγγείλουν εἰς τοὺς μαθητάς του .
Καθὼς δὲ ἐπήγαιναν διὰ νὰ τὰ ἀναγγείλουν εἰς τοὺς μαθητάς του , ὁ Ἰησοῦς τὰς συνήντησε καὶ εἶπε , « Χαίρετε » . Αὐταὶ ἐπλησίασαν , ἔπιασαν τὰ πόδια του καὶ τὸν προσκύνησαν .
Τότε λέγει εἰς αὐτὰς ὁ Ἰησοῦς , « Μὴ φοβᾶσθε , πηγαίνετε νὰ πῆτε εἰς τοὺς ἀδελφούς μου νὰ ἀναχωρήσουν εἰς τὴν Γαλιλαίαν καὶ ἐκεῖ θὰ μὲ ἰδοῦν » .
Ἐνῷ δὲ αὐταὶ ἐπήγαιναν , μερικοὶ ἀπὸ τὴν φρουρὰν ἦλθαν εἰς τὴν πόλιν καὶ ἀνήγγειλαν εἰς τοὺς ἀρχιερεῖς ὅλα ὅσα εἶχαν γίνει .
Καὶ ἀφοῦ συναντήθηκαν μὲ τοὺς πρεσβυτέρους καὶ εἶχαν συμβούλιον , ἔδωκαν ἀρκετὰ χρήματα εἰς τοὺς στρατιώτας
καὶ τοὺς εἶπαν , « Νὰ πῆτε , « Οἱ μαθηταί του ἦλθαν τὴν νύχτα καὶ τὸν ἔκλεψαν , ἐνῷ ἐμεῖς ἐκοιμώμεθα » .
Καὶ ἐὰν ἀκούσῃ αὐτὸ ὁ ἡγεμών , ἐμεῖς θὰ τὸν πείσωμεν καὶ θὰ σᾶς ἀπαλλάξωμεν ἀπὸ κάθε εὐθύνην » .
Αὐτοὶ ἐπῆραν τὰ χρήματα καὶ ἔκαναν ὅπως τοὺς εἶπαν . Καὶ ἡ φήμη αὐτὴ διαδόθηκε εἰς τοὺς Ἰουδαίους μέχρι τῆς σημερινῆς ἡμέρας .
Οἱ ἕνδεκα μαθηταὶ ἐπῆγαν εἰς Γαλιλαίαν , εἰς τὸ ὄρος , ποὺ τοὺς εἶχε ὁρίσει ὁ Ἰησοῦς .
Καὶ ὅταν τὸν εἶδαν , τὸν προσκύνησαν , μερικοὶ ὅμως ἦσαν διστακτικοί .
Καὶ ὁ Ἰησοῦς τοὺς ἐπλησίασε καὶ τοὺς εἶπε , « Μοῦ ἐδόθη πλήρης ἐξουσία εἰς τὸν οὐρανὸν καὶ τὴν γῆν .
Πηγαίνετε λοιπὸν καὶ κάνετε ὅλα τὰ ἔθνη μαθητάς μου βαπτίζοντες αὐτοὺς εἰς τὸ ὄνομα τοῦ Πατρὸς καὶ τοῦ Υἱοῦ καὶ τοῦ Ἁγίου Πνεύματος ,
διδάσκοντες αὐτοὺς νὰ τηροῦν ὅλα ὅσα σᾶς διέταξα . Καὶ ἰδοὺ ἐγὼ εἶμαι μαζί σας ὅλας τὰς ἡμέρας μέχρι τῆς συντελείας τοῦ κόσμου » .

Ἡ ἀρχὴ τοῦ εὐαγγελίου τοῦ Ἰησοῦ Χριστοῦ τοῦ Υἱοῦ τοῦ Θεοῦ ἔγινε
σύμφωνα μὲ ἐκεῖνο ποὺ εἶναι γραμμένον εἰς τοὺς προφήτας : Ἰδοὺ ἐγὼ ἀποστέλλω τὸν ἄγγελόν μου πρὶν ἀπὸ σέ , ὁ ὁποῖος θὰ προετοιμάσῃ τὸν δρόμον σου ἐμπρός σου .
Φωνὴ ἑνὸς ποὺ φωνάζει εἰς τὴν ἔρημον · ἑτοιμάσατε τὴν ὁδὸν τοῦ Κυρίου , κάμετε ἴσιους τοὺς δρόμους του .
Ἐμφανίσθηκε ὁ Ἰωάννης , ὁ ὁποῖος ἐβάπτιζεν εἰς τὴν ἔρημον καὶ ἐκήρυττε βάπτισμα μετανοίας πρὸς συγχώρησιν τῶν ἁμαρτιῶν .
Καὶ ἐρχότανε πρὸς αὐτὸν ὁλόκληρη ἡ χώρα τῆς Ἰουδαίας καὶ οἱ κάτοικοι τῆς Ἱερουσαλὴμ καὶ ἐβαπτίζοντο ὅλοι ἀπὸ αὐτὸν εἰς τὸν Ἰορδάνην ποταμόν , ἀφοῦ ἐξωμολογοῦντο τὰς ἁμαρτίας των .
Ὁ Ἰωάννης ἐφοροῦσε ἔνδυμα ἀπὸ τρίχες καμήλου καὶ δερματίνην ζώνην γύρω ἀπὸ τὴν μέσην του καὶ ἔτρωγε ἀκρίδες καὶ ἄγριο μέλι .
Ἐκήρυττε καὶ ἔλεγε , « Ἔρχεται ὕστερα ἀπὸ ἐμὲ ἐκεῖνος , ὁ ὁποῖος εἶναι ἰσχυρότερος ἀπὸ ἐμὲ καὶ τοῦ ὁποίου δὲν εἶμαι ἱκανὸς νὰ σκύψω καὶ νὰ λύσω τὰ λουριὰ ἀπὸ τὰ ὑποδήματά του .
Ἐγὼ σᾶς ἐβάπτισα μὲ νερό , αὐτὸς ὅμως θὰ σᾶς βαπτίσῃ μὲ Ἅγιον Πνεῦμα » .
Κατ᾽ ἐκείνας τὰς ἡμέρας ἦλθεν ὁ Ἰησοῦς ἀπὸ τὴν Ναζαρὲτ τῆς Γαλιλαίας καὶ ἐβαπτίσθηκε εἰς τὸν Ἰορδάνην ἀπὸ τὸν Ἰωάννην .
Καὶ ἐνῷ ἀνέβαινε ἀπὸ τὸ νερό , εἶδε νὰ ἀνοίγουν οἱ οὐρανοὶ καὶ τὸ Πνεῦμα σὰν περιστερὰ νὰ κατεβαίνῃ ἐπάνω του .
Καὶ φωνὴ ἀκούσθηκε ἀπὸ τοὺς οὐρανούς : Σὺ εἶσαι ὁ Υἱός μου ὁ ἀγαπητὸς εἰς τὸν ὁποῖον εὐαρεστοῦμαι .
Καὶ ἀμέσως τὸ Πνεῦμα τὸν ὁδηγεῖ ἔξω εἰς τὴν ἔρημον
καὶ ἔμεινε εἰς τὴν ἔρημον σαράντα ἡμέρες , πειραζόμενος ἀπὸ τὸν Σατανᾶν . Καὶ ἦτο μαζὶ μὲ τὰ θηρία καὶ οἱ ἄγγελοι τὸν ὑπηρετοῦσαν .
Μετὰ τὴν σύλληψιν τοῦ Ἰωάννου , ἦλθε ὁ Ἰησοῦς εἰς τὴν Γαλιλαίαν καὶ ἐκήρυττε τὸ εὐαγγέλιον τοῦ Θεοῦ
καὶ ἔλεγε ὅτι ὁ χρόνος ἔχει συμπληρωθῆ καὶ ἐπλησίασε ἡ βασιλεία τοῦ Θεοῦ . « Μετανοεῖτε καὶ πιστεύετε εἰς τὸ εὐαγγέλιον » .
Ἐνῷ περπατοῦσε κοντὰ εἰς τὴν λίμνην τῆς Γαλιλαίας , εἶδε τὸν Σίμωνα καὶ τὸν Ἀνδρέαν τὸν ἀδελφὸν τοῦ Σίμωνος , οἱ ὁποῖοι ἔρριχναν τὰ δίχτυα εἰς τὴν λίμνην , διότι ἦσαν ψαράδες .
Καὶ ὁ Ἰησοῦς τοὺς εἶπε , « Ἀκολουθῆστε με καὶ θὰ σᾶς κάμω ψαράδες ἀνθρώπων » .
Καὶ ἀμέσως ἄφησαν τὰ δίχτυα τους καὶ τὸν ἀκολούθησαν .
Ὅταν ἐπροχώρησε ὀλίγον , εἶδε τὸν Ἰάκωβον τὸν υἱὸν τοῦ Ζεβεδαίου καὶ τὸν Ἰωάννην τὸν ἀδελφόν του , μέσα εἰς πλοιάριον νὰ τακτοποιοῦν τὰ δίχτυα ,
καὶ ἀμέσως τοὺς ἐκάλεσε . Αὐτοὶ ἄφησαν τὸν πατέρα τους τὸν Ζεβεδαῖον μέσα εἰς τὸ πλοιάριον μαζὶ μὲ τοὺς μισθωτοὺς καὶ ἔτρεξαν ὀπίσω του .
Ἦλθαν εἰς τὴν Καπερναούμ , καὶ τὸ Σάββατον ἐμπῆκε εἰς τὴν συναγωγὴν καὶ ἐδίδασκε .
Οἱ ἄνθρωποι ἦσαν κατάπληκτοι διὰ τὴν διδασκαλίαν του , διότι τοὺς ἐδίδασκε σὰν νὰ ἔχῃ ἐξουσίαν καὶ ὄχι ὅπως οἱ γραμματεῖς .
Εἰς τὴν συναγωγήν τους ἦτο κάποιος ποὺ εἶχε πνεῦμα ἀκάθαρτον καὶ ἐφώναζε ,
« Αἴ , τί ἐπεμβαίνεις σ᾽ἐμᾶς , Ἰησοῦ Ναζαρηνέ ; Ἦλθες νὰ μᾶς καταστρέψῃς ; Ξέρω ποιός εἶσαι , ὁ Ἅγιος τοῦ Θεοῦ » .
Καὶ ὁ Ἰησοῦς τὸ ἐπέπληξε καὶ εἶπε , « Βουβάσου καὶ ἔβγα ἀπ᾽ αὐτόν » .
Καὶ τὸ πνεῦμα τὸ ἀκάθαρτον , ἀφοῦ τὸν συνετάραξε καὶ ἀφοῦ ἐφώναξε μὲ δυνατὴν φωνήν , ἐβγῆκε ἀπ᾽ αὐτόν .
Καὶ ὅλοι κατελήφθησαν ἀπὸ θαυμασμόν , ὥστε νὰ συζητοῦν καὶ νὰ λέγουν , « Τί εἶναι αὐτό ; Τί εἶναι ἡ νέα αὐτὴ διδασκαλία , ἀφοῦ μὲ ἐξουσίαν διατάσσει ἀκόμη καὶ τὰ ἀκάθαρτα πνεύματα καὶ ὑπακούουν εἰς αὐτόν ; » .
Καὶ ἀμέσως διαδόθηκε ἡ φήμη του παντοῦ εἰς ὅλην τὴν περίχωρον τῆς Γαλιλαίας .
Ὅταν ἐβγῆκαν ἀπὸ τὴν συναγωγήν , ἦλθαν εἰς τὸ σπίτι τοῦ Σίμωνος καὶ τοῦ Ἀνδρέα μαζὶ μὲ τὸν Ἰάκωβον καὶ τὸν Ἰωάννην .
Ἡ πενθερὰ τοῦ Σίμωνος ἦτο κατάκοιτη ἀπὸ πυρετὸν καὶ ἀμέσως τοῦ μιλοῦν γι᾽ αὐτήν .
Καὶ ἀφοῦ ἐπλησίασε , τὴν ἔπιασε ἀπὸ τὸ χέρι καὶ τὴν ἐσήκωσε . Καὶ ὁ πυρετὸς τὴν ἄφησε καὶ τοὺς ὑπηρετοῦσε .
Ὅταν ἐβράδυασε καὶ ἔδυσε ὁ ἥλιος , τοῦ ἔφεραν ὅλους τοὺς ἀσθενεῖς καὶ τοὺς δαιμονισμένους
καὶ ὅλη ἡ πόλις εἶχε μαζευθῆ κοντὰ εἰς τὴν πόρτα .
Καὶ ἐθεράπευσε πολλοὺς ποὺ ὑπέφεραν ἀπὸ διάφορες ἀσθένειες καὶ πολλὰ δαιμόνια ἔβγαλε καὶ δὲν ἄφηνε τὰ δαιμόνια νὰ μιλοῦν , διότι τὸν ἐγνώριζαν ὅτι εἶναι ὁ Χριστός .
Τὸ πρωΐ , ἐνῷ ἦτο ἀκόμη νύχτα , ἐσηκώθηκε , ἐβγῆκε ἔξω καὶ ἐπῆγε εἰς ἕνα ἀπόμερον τόπον καὶ ἐκεῖ προσευχότανε .
Καὶ ἔτρεξαν κατόπιν του ὁ Σίμων καὶ οἱ σύντροφοί του
καὶ ὅταν τὸν εὑρῆκαν , τοῦ εἶπαν , « Ὅλοι σὲ ζητοῦν » .
Καὶ αὐτὸς τοὺς λέγει , « Ἂς πᾶμε εἰς τὰ γειτονικὰ χωριά , διὰ νὰ κηρύξω καὶ ἐκεῖ · γι᾽ αὐτὸ ἐβγῆκα » .
Καὶ ἦλθε καὶ ἐκήρυττε εἰς τὰς συναγωγάς των εἰς ὅλην τὴν Γαλιλαίαν καὶ ἔβγαζε τὰ δαιμόνια .
Καὶ ἔρχεται εἰς αὐτὸν ἕνας λεπρός , ὁ ὁποῖος τὸν παρακαλοῦσε καί , γονατιστός , τοῦ ἔλεγε , « Ἐὰν θέλῃς , μπορεῖς νὰ μὲ καθαρίσῃς » .
Ὁ Ἰησοῦς τὸν σπλαγχνίσθηκε καὶ ἅπλωσε τὸ χέρι του , τὸν ἄγγιξε καὶ τοῦ λέγει , « Θέλω , καθαρίσου » .
Καὶ ἀμέσως τὸν ἄφησε ἡ λέπρα καὶ ἐκαθαρίσθηκε .
Καὶ ἀφοῦ τοῦ ἐμίλησε εἰς τόνον αὐστηρόν , ἀμέσως τὸν ὡδήγησε ἔξω ,
καὶ τοῦ λέγει , « Κύτταξε νὰ μὴ πῇς τίποτε σὲ κανένα . Ἀλλὰ πήγαινε δεῖξε τὸν ἑαυτόν σου εἰς τὸν ἱερέα καὶ πρόσφερε διὰ τὸν καθαρισμόν σου ἐκεῖνα ποὺ ὥρισε ὁ Μωϋσῆς , διὰ νὰ τοὺς δείξῃς τὴν ὑπακοήν σου » .
Αὐτὸς ὅμως ὅταν ἔφυγε , ἄρχισε νὰ διαλαλῇ πολλὰ καὶ νὰ διαφημίζῃ τὸ γεγονός , ὥστε δὲν μποροῦσε πιὰ ὁ Ἰησοῦς νὰ μπαίνῃ φανερὰ εἰς οἱανδήποτε πόλιν ἀλλὰ ἔμενε ἔξω εἰς ἀπόμερους τόπους . Καὶ ἤρχοντο εἰς αὐτὸν ἀπὸ ὅλα τὰ μέρη .
Ὅταν ὕστερα ἀπὸ λίγες ἡμέρες ἦλθε πάλιν εἰς τὴν Καπερναούμ , διαδόθηκε ὅτι βρίσκεται σὲ κάποιο σπίτι .
Καὶ ἀμέσως ἐμαζεύθηκαν πολλοί , ὥστε νὰ μὴ τοὺς χωρῇ πλέον οὔτε ὁ χῶρος ἐμπρὸς εἰς τὴν πόρτα , καὶ τοὺς ἐκήρυττε τὸν λόγον .
Καὶ ἔρχονται καὶ τοῦ φέρουν ἕνα παραλυτικόν , τὸν ὁποῖον ἐβάσταζαν τέσσερα πρόσωπα .
Καὶ ἐπειδὴ δὲν μποροῦσαν νὰ τὸν πλησιάσουν ἐξ αἰτίας τοῦ πλήθους , ἀφήρεσαν τὴν στέγην , ὅπου εὑρίσκετο , ἔκαναν ἕνα ἄνοιγμα καὶ κατέβασαν τὸ κρεββάτι , ὅπου ἤτανε ξαπλωμένος ὁ παραλυτικός .
Ὅταν ὁ Ἰησοῦς εἶδε τὴν πίστιν τους , λέγει εἰς τὸν παραλυτικόν , « Παιδί μου , σοῦ συγχωροῦνται αἱ ἁμαρτίαι » .
Ἐκάθοντο δὲ ἐκεῖ μερικοὶ ἀπὸ τοὺς γραμματεῖς καὶ ἐσκέπτοντο μέσα τους ,
« Γιατί λέγει αὐτὸς βλασφημίας κατ᾽ αὐτὸν τὸν τρόπον ; Ποιός μπορεῖ νὰ συγχωρῇ ἁμαρτίας παρὰ μόνον ἕνας , ὁ Θεός ; » .
Ὁ Ἰησοῦς ἀμέσως ἐκατάλαβε μέσα του ὅτι αὐτὰ σκέπτονται καὶ τοὺς λέγει , « Γιατί κάνετε τὶς σκέψεις αὐτὲς μέσα σας ;
Τί εἶναι εὐκολώτερον νὰ πῶ εἰς τὸν παραλυτικόν , « Σοῦ συγχωροῦνται αἱ ἁμαρτίαι » ἢ νὰ πῶ , « Σήκω ἐπάνω καὶ πάρε τὸ κρεββάτι σου καὶ βάδιζε » ;
Ἀλλὰ διὰ νὰ μάθετε ὅτι ὁ Υἱὸς τοῦ ἀνθρώπου ἔχει ἐξουσίαν νὰ συγχωρῇ ἁμαρτίας ἐπὶ τῆς γῆς » — λέγει εἰς τὸν παραλυτικόν ,
« Σοῦ λέγω , σήκω ἐπάνω καὶ πάρε τὸ κρεββάτι σου καὶ πήγαινε εἰς τὸ σπίτι σου » .
Καὶ ἐσηκώθηκε ἀμέσως καὶ ἀφοῦ ἐσήκωσε τὸ κρεββάτι ἐβγῆκε ὑπὸ τὰ βλέμματα ὅλων , ὥστε νὰ ἐκπλαγοῦν ὅλοι καὶ νὰ δοξάζουν τὸν Θεὸν καὶ νὰ λέγουν , « Ποτὲ δὲν εἴδαμε τέτοια πράγματα » .
Καὶ ἐβγῆκε πάλιν πρὸς τὴν λίμνην . Καὶ ὅλος ὁ κόσμος ἐρχότανε εἰς αὐτὸν καὶ τοὺς ἐδίδασκε .
Καὶ ἐνῷ ἐβάδιζε , εἶδε τὸν Λευΐν , τὸν υἱὸν τοῦ Ἀλφαίου , νὰ κάθεται εἰς τὸ τελωνεῖον καὶ τοῦ λέγει , « Ἀκολούθησέ με » . Καὶ αὐτὸς ἐσηκώθηκε καὶ τὸν ἀκολούθησε .
Καὶ ἐνῷ ἐκαθότανε εἰς τὸ τραπέζι εἰς τὸ σπίτι τοῦ Λευΐ , πολλοὶ τελῶναι καὶ ἁμαρτωλοὶ ἔτρωγαν μαζὶ μὲ τὸν Ἰησοῦν καὶ τοὺς μαθητάς του . Διότι ἦσαν πολλοὶ ποὺ τὸν ἀκολουθοῦσαν .
Οἱ γραμματεῖς καὶ οἱ Φαρισαῖοι ὅταν τὸν εἶδαν νὰ τρώγῃ μαζὶ μὲ τοὺς τελώνας καὶ τοὺς ἁμαρτωλούς , ἔλεγαν εἰς τοὺς μαθητάς του , « Γιατί τρώγει καὶ πίνει μὲ τοὺς τελώνας καὶ ἁμαρτωλούς ; » .
Ὅταν ἄκουσε αὐτὸ ὁ Ἰησοῦς , τοὺς λέγει , « Δὲν ἔχουν ἀνάγκην ἀπὸ ἰατρὸν οἱ ὑγιεῖς ἀλλ᾽ οἱ ἀσθενεῖς . Δὲν ἦλθα νὰ καλέσω δικαὶους ἀλλ᾽ ἁμαρτωλοὺς εἰς μετάνοιαν » .
Ὅταν οἱ μαθηταὶ τοῦ Ἰωάννου καὶ οἱ Φαρισαῖοι ἐνήστευαν , ἔρχονται μερικοὶ καὶ τοῦ λέγουν , « Γιατί οἱ μαθηταὶ τοῦ Ἰωάννου καὶ οἱ μαθηταὶ τῶν Φαρισαίων νηστεύουν , ἐνῷ οἱ μαθηταί σου δὲν νηστεύουν ; » .
Καὶ ὁ Ἰησοῦς τοὺς εἶπε , « Μποροῦν οἱ καλεσμένοι εἰς γάμον νὰ νηστεύουν , ὅσον καιρὸν εἶναι μαζί τους ὁ γαμβρός ; Ὅσον χρόνον ἔχουν τὸν γαμβρὸν μαζί τους δὲν μποροῦν νὰ νηστεύουν .
Θὰ ἔλθουν ὅμως ἡμέραι , ποὺ θὰ τοὺς πάρουν τὸν γαμβρόν , καὶ τότε θὰ νηστέψουν τὰς ἡμέρας ἐκείνας .
Κανεὶς δὲν ράβει ἐπάνω σὲ παληὸ ἔνδυμα μπάλωμα ἀπὸ ὕφασμα καινούριο , διότι ἀλλοιῶς τὸ συμπλήρωμα τὸ καινούργιο τραβᾶ τὸ παληὸ καὶ τὸ σχίσιμο γίνεται χειρότερο .
Καὶ κανεὶς δὲν βάζει καινούργιο κρασὶ σὲ παληὰ ἀσκιά · ἀλλοιῶς τὸ κρασὶ θὰ σχίσῃ τὰ ἀσκιά , καὶ τὸ κρασὶ θὰ χυθῇ καὶ τὰ ἀσκιὰ θὰ καταστραφοῦν , ἀλλὰ τὸ καινούργιο κρασὶ πρέπει νὰ τὸ βάζουν σὲ καινούργια ἀσκιά » .
Ἕνα Σάββατον συνέβη νὰ βαδίζῃ μέσα σὲ σπαρμένα χωράφια , καὶ οἱ μαθηταί του , κατὰ τὴν πορείαν , ἄρχισαν νὰ κόβουν τὰ στάχυα .
Καὶ οἱ Φαρισαῖοι τοῦ ἔλεγαν , « Νά , τί κάνουν τὸ Σάββατον , πρᾶγμα , ποὺ δὲν ἐπιτρέπεται » .
Καὶ λέγει εἰς αὐτούς , « Ποτὲ δὲν ἐδιαβάσατε τί ἔκανε ὁ Δαυΐδ , ὅταν εὑρέθηκε εἰς ἀνάγκην καὶ ἐπείνασε αὐτὸς καὶ ἐκεῖνοι ποὺ ἦσαν μαζί του ;
Πῶς ἐμπῆκε εἰς τὸν οἶκον τοῦ Θεοῦ ὅταν ἦτο ἀρχιερεὺς ὁ Ἀβιάθαρ , καὶ ἔφαγε τοὺς ἄρτους τῆς προθέσεως , τοὺς ὁποίους δὲν ἐπιτρέπεται κανεὶς ἄλλος νὰ φάγῃ παρὰ μόνον οἱ ἱερεῖς , καὶ ἔδωκε καὶ εἰς ἐκείνους , ποὺ ἦσαν μαζί του ; » .
Καὶ προσέθεσε , « Τὸ Σάββατον ἔγινε διὰ τὸν ἄνθρωπον καὶ ὄχι ὁ ἄνθρωπος διὰ τὸ Σάββατον .
Ὥστε ὁ Υἱὸς τοῦ ἀνθρώπου εἶναι κύριος τοῦ Σαββάτου » .
Καὶ ἐμπῆκε πάλιν εἰς τὴν συναγωγὴν καὶ ἐκεῖ ἤτανε ἕνας ἄνθρωπος , ποὺ εἶχε ξερὸ τὸ χέρι .
Καὶ ἐπρόσεχαν καλὰ νὰ ἰδοῦν ἐὰν θὰ τὸν θεραπεύσῃ τὸ Σάββατον , διὰ νὰ τὸν κατηγορήσουν .
Καὶ λέγει εἰς τὸν ἄνθρωπον ποὺ εἶχε ξερὸ τὸ χέρι , « Στάσου εἰς τὸ μέσον » .
Καὶ λέγει εἰς αὐτούς , « Ἐπιτρέπεται τὸ Σάββατον νὰ κάνῃ κανεὶς καλὸ ἢ νὰ κάνῃ κακό ; Νὰ σώσῃ μιὰ ζωὴ ἢ νὰ σκοτώσῃ ; » . Αὐτοὶ ἐσιωποῦσαν .
Καὶ ἀφοῦ ἔρριψε γύρω τους μιὰ ματιὰ μὲ ὀργήν , λυπημένος διὰ τὴν πώρωσιν τῆς καρδιᾶς των , λέγει εἰς τὸν ἄνθρωπον , « Ἅπλωσε τὸ χέρι σου » . Καὶ τὸ ἅπλωσε καὶ ἔγινε πάλι γερὸ τὸ χέρι του ὅπως τὸ ἄλλο .
Καὶ ὅταν ἐβγῆκαν οἱ Φαρισαῖοι , ἀμέσως ἔλαβαν ἀπόφασιν μαζὶ μὲ τοὺς Ἡρωδιανοὺς ἐναντίον του , διὰ νὰ τὸν ἐξολοθρεύσουν .
Ὁ Ἰησοῦς μαζὶ μὲ τοὺς μαθητάς του ἀνεχώρησε πρὸς τὴν λίμνην . Καὶ τὸν ἀκολούθησε πολὺς κόσμος ἀπὸ τὴν Γαλιλαίαν , ἀπὸ τὴν Ἰουδαίαν ,
ἀπὸ τὰ Ἱεροσόλυμα , ἀπὸ τὴν Ἰδουμαίαν καὶ ἀπὸ τὴν χώραν πέραν ἀπὸ τὸν Ἰορδάνην καὶ ἀπὸ τὰ μέρη γύρω ἀπὸ τὴν Τύρον καὶ Σιδῶνα , πολὺς κόσμος ἦλθε σ᾽ αὐτόν , ἐπειδὴ ἄκουσαν ὅσα ἔκανε .
Καὶ παρήγγειλε εἰς τοὺς μαθητάς του νὰ παραμένῃ ἕνα πλοιάριον εἰς τὴν διάθεσίν του , διὰ νὰ μὴ τὸν συνθλίβῃ ὁ κόσμος ,
διότι πολλοὺς ἐθεράπευσε , ὥστε ἔπεφταν ἐπάνω του ὅσοι ἦσαν ἄρρωστοι , διὰ νὰ τὸν ἀγγίξουν .
Καὶ τὰ ἀκάθαρτα πνεύματα , ὅταν τὸν ἔβλεπαν , τὸν προσκυνοῦσαν καὶ ἐφώναζαν , « Σὺ εἶσαι ὁ Υἱὸς τοῦ Θεοῦ » .
Καὶ πολὺ αὐστηρὰ τὰ διέτασσε νὰ μὴ τὸν φανερώσουν .
Καὶ ἀνεβαίνει σ᾽ ἕνα βουνὸ καὶ προσκαλεῖ ἐκείνους , ποὺ αὐτὸς ἤθελε , καὶ ἐπῆγαν εἰς αὐτόν .
Καὶ διώρισε δώδεκα διὰ νὰ τὸν συνοδεύουν καὶ διὰ νὰ τοὺς ἀποστέλλῃ νὰ κηρύττουν ,
καὶ νὰ ἔχουν ἐξουσίαν νὰ θεραπεύουν τὰς ἀσθενείας καὶ νὰ ἐκβάλλουν δαιμόνια .
Τὸν Σίμωνα , τὸν ὁποῖον ὠνόμασε Πέτρον ,
τὸν Ἰάκωβον , τὸν υἱὸν τοῦ Ζεβεδαίου , καὶ τὸν Ἰωάννην , τὸν ἀδελφὸν τοῦ Ἰακώβου καὶ τοὺς ὠνόμασε Βοανεργές , τὸ ὁποῖον σημαίνει υἱοὶ βροντῆς ·
τὸν Ἀνδρέαν , τὸν Φίλιππον , τὸν Βαρθολομαῖον , τὸν Μαθαῖον , τὸν Θωμᾶν , τὸν Ἰάκωβον , τὸν υἱὸν τοῦ Ἀλφαίου , τὸν Θαδδαῖον , τὸν Σίμωνα τὸν Κανανίτην ,
καὶ τὸν Ἰούδαν τὸν Ἰσκαριώτην , ὁ ὁποῖος καὶ τὸν παρέδωκε .
Καὶ ἔρχονται εἰς ἕνα σπίτι . Καὶ μαζεύεται πάλιν κόσμος , ὥστε νὰ μὴ μποροῦν οὔτε νὰ φάγουν .
Ὅταν ἄκουσαν αὐτὸ οἱ δικοί του , ἐβγῆκαν νὰ τὸν πιάσουν , διότι ἔλεγαν ὅτι εἶναι ἐκτὸς ἑαυτοῦ .
Καὶ οἱ γραμματεῖς , οἱ ὁποῖοι εἶχαν κατεβῆ ἀπὸ τὰ Ἱεροσόλυμα , ἔλεγαν ὅτι ἔχει τὸν Βεελζεβοὺλ καὶ ὅτι διὰ τοῦ ἄρχοντος τῶν δαιμονίων βγάζει τὰ δαιμόνια .
Καὶ ἀφοῦ τοὺς προσκάλεσε , τοὺς ἔλεγε μὲ παραβολάς , « Πῶς εἶναι δυνατὸν ὁ Σατανᾶς νὰ διώξῃ τὸν Σατανᾶν ;
Ἐὰν ἕνα βασίλειον χωρισθῇ εἰς ἀντιμαχόμενα μέρη , δὲν εἶναι δυνατὸν νὰ σταθῇ τὸ βασίλειον ἐκεῖνο .
Καὶ ἐὰν μία οἰκογένεια χωρισθῇ , δὲν εἶναι δυνατὸν νὰ σταθῇ ἡ οἰκογένεια ἐκείνη .
Καὶ ἐὰν ὁ Σατανᾶς ἐσηκώθηκε ἐναντίον τοῦ ἑαυτοῦ του καὶ ἐχωρίσθηκε σὲ μερίδες , δὲν εἶναι δυνατὸν νὰ σταθῇ ἀλλὰ θὰ λάβῃ τέλος .
Κανεὶς δὲν μπορεῖ νὰ μπῇ εἰς τὸ σπίτι τοῦ ἰσχυροῦ καὶ νὰ ἁρπάσῃ τὰ σκεύη του , ἐὰν δὲν δέσῃ πρῶτα τὸν ἰσχυρὸν καὶ τότε θὰ μπορέσῃ νὰ λεηλατήσῃ τὸ σπίτι του .
Ἀλήθεια σᾶς λέγω , ὅτι ὅλαι αἱ ἁμαρτίαι καὶ ὅ , τι δήποτε βλασφημίας ἐκστομίσουν οἱ ἄνθρωποι θὰ τοὺς συγχωρηθοῦν .
Ἐκεῖνος ὅμως , ποὺ θὰ βλασφημήσῃ τὸ Πνεῦμα τὸ Ἅγιον , δὲν ἔχει ποτὲ συγχώρησιν ἀλλ᾽ εἶναι ἔνοχος αἰωνίου κρίσεως » .
Διότι ἔλεγαν , « Ἔχει πνεῦμα ἀκάθαρτον » .
Καὶ ἔρχονται ἡ μητέρα του καὶ οἱ ἀδελφοί του , οἱ ὁποῖοι ἐστάθηκαν ἔξω καὶ ἔστειλαν νὰ τὸν καλέσουν .
Γύρω του ἐκαθότανε πολὺς κόσμος καὶ τοῦ εἶπαν , « Νά ἡ μητέρα σου καὶ οἱ ἀδελφοί σου εἶναι ἔξω καὶ σὲ ζητοῦν » .
Αὐτὸς τοὺς ἀπεκρίθη , « Ποιά εἶναι ἡ μητέρα μου ἢ οἱ ἀδελφοί μου ; »
Καὶ ἀφοῦ ἔφερε τὸ βλέμμα του γύρω εἰς ἐκείνους ποὺ ἐκάθοντο ὁλόγυρά του , λέγει , « Νά ἡ μητέρα μου καὶ οἱ ἀδελφοί μου .
Ἐκεῖνος ποὺ θὰ κάνῃ τὸ θέλημα τοῦ Θεοῦ , αὐτὸς εἶναι ἀδελφός μου καὶ ἀδελφή μου καὶ μητέρα » .
Πάλιν ἄρχισε νὰ διδάσκῃ κοντὰ εἰς τὴν λίμνην . Καὶ μαζεύεται πλησίον του κόσμος πολύς , ὥστε νὰ ἀναγκασθῇ νὰ μπῇ σὲ πλοιάριον καὶ νὰ παραμείνῃ εἰς τὴν λίμνην , ἐνῷ ὅλος ὁ κόσμος εὑρίσκετο εἰς τὴν ξηρὰν κοντὰ εἰς τὴν λίμνην .
Καὶ τοὺς ἐδίδασκε μὲ παραβολὰς πολλὰ καὶ τοὺς ἔλεγε κατὰ τὴν διάρκειαν τῆς διδασκαλίας του .
« Ἀκοῦτε · ἐβγῆκε ὁ γεωργὸς διὰ νὰ σπείρῃ .
Καὶ ἐνῷ ἔσπερνε , μερικοὶ σπόροι ἔπεσαν κοντὰ εἰς τὸν δρόμον καὶ ἦλθαν τὰ πτηνὰ καὶ τοὺς ἔφαγαν .
Ἄλλοι ἔπεσαν εἰς πετρῶδες ἔδαφος , ὅπου δὲν ὑπῆρχε πολὺ χῶμα καὶ γρήγορα ἐβλάστησαν , διότι δὲν ὑπῆρχε βάθος γῆς .
Ἀλλ᾽ ὅταν ἀνετειλε ὁ ἥλιος , ἐκάησαν καὶ ἐπειδὴ δὲν εἶχαν ρίζαν ἐξεράθηκαν .
Ἄλλοι ἔπεσαν εἰς τὰ ἀγκάθια καὶ ἀνέβηκαν τὰ ἀγκάθια καὶ τοὺς ἔπνιξαν καὶ δὲν ἀπέδωκαν καρπόν .
Καὶ ἄλλοι ἔπεσαν εἰς καλὸν ἔδαφος καὶ ἀνέβαιναν καὶ ἐμεγάλωναν καὶ ἔφεραν καρπὸν μὲ ἀπόδοσιν τριάντα καὶ ἑξῆντα καὶ ἑκατὸ φορὲς περισσότερο » .
Καὶ τοὺς ἔλεγε , « Ὅποιος ἔχει αὐτιὰ διὰ νὰ ἀκούῃ , ἂς ἀκούῃ » .
Καὶ ὅταν ἦτο μόνος , τὸν ἐρωτοῦσαν ἐκεῖνοι ποὺ ἦσαν μαζί του καὶ οἱ δώδεκα , σχετικῶς μὲ τὴν παραβολὴν .
Καὶ τοὺς ἔλεγε , « Σ᾽ ἐσᾶς ἔχει δοθῆ τὸ νὰ γνωρίσετε τὰ μυστήρια τῆς βασιλείας τοῦ Θεοῦ , εἰς δὲ τοὺς ἔξω , ὅλα γίνονται μὲ παραβολάς ,
ὥστε νὰ κυττάζουν καλὰ ἀλλὰ νὰ μὴ βλέπουν , καὶ νὰ ἀκούουν καλὰ ἀλλὰ νὰ μὴ καταλαβαίνουν , μὴ τυχὸν μετανοήσουν καὶ συγχωρηθοῦν αἱ ἁμαρτίαι των » .
Καὶ τοὺς λέγει , « Δὲν καταλαβαίνετε τὴν παραβολὴν αὐτὴν καὶ πῶς θὰ καταλάβετε ὅλας τὰς παραβολάς ;
Ἐκεῖνος ποὺ σπέρνει , σπέρνει τὸν λόγον .
Οἱ σπόροι , ποὺ ἔπεσαν κοντὰ εἰς τὸν δρόμον , εἰκονίζουν ἐκείνους , εἰς τοὺς ὁποίους σπέρνεται ὁ λόγος καὶ ὅταν ἀκούσουν , ἀμέσως ἔρχεται ὁ Σατανᾶς καὶ ἀφαιρεῖ τὸν λόγον τὸν σπαρμένον εἰς τὴν καρδιά τους .
Ὁμοίως αὐτοὶ ποὺ ἐσπάρθηκαν εἰς τὰ πετρώδη , εἰκονίζουν ἐκείνους , ποὺ ὅταν ἀκούσουν τὸν λόγον ἀμέσως τὸν δέχονται μὲ χαράν ,
δὲν ἔχουν ὅμως ρίζαν μέσα τους ἀλλ᾽ εἶναι προσωρινοί · ἔπειτα ὅταν ἔλθῃ στενοχώρια ἢ διωγμὸς ἐξ αἰτίας τοῦ λόγου , ἀμέσως κλονίζονται .
Καὶ αὐτοί , ποὺ σπέρνονται εἰς τὰ ἀγκάθια , εἰκονίζουν ἐκείνους , ποὺ ἄκουσαν τὸν λόγον ,
ἀλλ᾽ αἱ κοσμικαὶ μέριμναι καὶ ἡ παραπλάνησις ἀπὸ τὸν πλοῦτον καὶ αἱ ἐπιθυμίαι διὰ τὰ λοιπὰ πράγματα μπαίνουν καὶ συμπνίγουν τὸν λόγον καὶ γίνεται ἄκαρπος .
Καὶ ὅσοι ἐσπάρθηκαν εἰς τὸ καλὸν ἔδαφος εἰκονίζουν ἐκείνους , ποὺ ἀκούουν τὸν λόγον καὶ τὸν δέχονται καὶ φέρουν καρπὸν τριάντα καὶ ἑξῆντα καὶ ἑκατὸ φορὲς περισσότερο » .
Καὶ τοὺς ἔλεγε , « Μήπως φέρουν τὸ λυχνάρι διὰ νὰ τοποθετηθῇ κάτω ἀπὸ τὸ μόδι ἢ κάτω ἀπὸ τὸ κρεββάτι ; Δὲν τοποθετεῖται ἐπάνω εἰς τὸν λυχνοστάτην ;
Διότι δὲν ὑπάρχει κρυφὸ πρᾶγμα , παρὰ διὰ νὰ γίνῃ φανερόν , οὔτε μυστικὸν παρὰ διὰ νὰ φανερωθῇ .
Ἐὰν κανεὶς ἔχῃ αὐτιὰ διὰ νὰ ἀκούῃ , ἂς ἀκούῃ » .
Τοὺς ἔλεγε ἐπίσης , « Προσέχετε εἰς ὅ , τι ἀκοῦτε . Μὲ τὸ μέτρον ποὺ μετρᾶτε θὰ μετρηθῇ καὶ σ᾽ ἐσᾶς καὶ θὰ προστεθῇ καὶ ἄλλο σ᾽ ἐσᾶς ποὺ ἀκοῦτε .
Διότι εἰς ἐκεῖνον , ποὺ ἔχει κάτι , θὰ δοθῇ καὶ ἄλλο , καὶ ἀπὸ ἐκεῖνον , ποὺ δὲν ἔχει , θὰ τοῦ ἀφαιρεθῇ καὶ ἐκεῖνο ποὺ ἔχει » .
Καὶ ἔλεγε , « Ἡ βασιλεία τοῦ Θεοῦ εἶναι σὰν νὰ ρίχνῃ ἕνας ἄνθρωπος τὸν σπόρον εἰς τὴν γῆν ,
καὶ κοιμᾶται καὶ σηκώνεται νύχτα καὶ ἡμέραν καὶ ὁ σπόρος βλαστάνει καὶ μεγαλώνει κατὰ τρόπον ποὺ καὶ ὁ ἴδιος δὲν ξέρει .
Αὐτομάτως ἡ γῆ φέρει καρπόν , πρῶτα χορτάρι , ἔπειτα στάχυ καὶ ἔπειτα ἀνεπτυγμένο σιτάρι εἰς τὸ στάχυ .
Ὅταν δὲ ὡριμάσῃ ὁ καρπός , ἀμέσως στέλλει τὸ δρεπάνι , διότι ἔχει ἔλθει ὁ καιρὸς τοῦ θερισμοῦ » .
Καὶ ἔλεγε , « Μὲ τί θὰ παρομοιάσωμεν τὴν βασιλείαν τοῦ Θεοῦ ἢ μὲ ποιάν παραβολὴν νὰ τὴν περιγράψωμεν ;
Μὲ ἕνα σπόρον σιναπιοῦ , ὁ ὁποῖος ὅταν σπέρνεται εἰς τὴν γῆν , εἶναι μικρότερος ἀπὸ ὅλους τοὺς σπόρους , ποὺ σπέρνονται εἰς τὴν γῆν ,
ἀλλ᾽ ὅταν σπαρῇ , βλαστάνει καὶ γίνεται μεγαλύτερον ἀπὸ ὅλα τὰ λαχανικὰ καὶ κάνει κλαδιὰ μεγάλα , ὥστε νὰ μποροῦν κάτω ἀπὸ τὴν σκιάν του νὰ κάνουν τὴν φωληά τους τὰ πουλιὰ τοῦ οὐρανοῦ » .
Καὶ μὲ τέτοιες πολλὲς παραβολὲς τοὺς ἐκήρυττε τὸν λόγον , σύμφωνα μὲ τὴν δυνατότητα ποὺ εἶχαν νὰ ἐννοοῦν .
Χωρὶς παραβολὴν δὲν τοὺς ἐμιλοῦσε , ἀλλὰ ἐξηγοῦσε ὅλα ἰδιαιτέρως εἰς τοὺς μαθητάς του .
Τὴν ἡμέραν ἐκείνην , ὅταν ἐβράδυασε , τοὺς εἶπε , « Ἂς περάσωμεν εἰς τὴν ἀπέναντι ὄχθην » .
Καὶ ἀφοῦ ἄφησαν τὸν κόσμον , τὸν ἐπῆραν μαζί τους , ὅπως ἦτο , μέσα εἰς τὸ πλοιάριον . Ἦσαν καὶ ἄλλα πλοιάρια μαζί του .
Καὶ γίνεται θύελλα μεγάλη καὶ τὰ κύματα ἐκτυποῦσαν ἐπάνω εἰς τὸ πλοιάριον , ὥστε ἄρχισε νὰ γεμίζῃ ἀπὸ νερά .
Αὐτὸς δὲ ἤτανε εἰς τὴν πρύμνην καὶ ἐκοιμότανε ἐπάνω εἰς τὸ προσκέφαλον . Τότε τὸν ξυπνοῦν καὶ τοῦ λέγουν , « Διδάσκαλε , δὲν σὲ ἐνδιαφέρει ποὺ χανόμαστε ; » .
Καὶ ἀφοῦ ἐσηκώθηκε , ἐπέπληξε τὸν ἄνεμον καὶ εἶπε εἰς τὴν θάλασσαν , « Σώπα , βουβάσου » . Καὶ ἐσταμάτησε ὁ ἄνεμος καὶ ἔγινε μεγάλη γαλήνη .
Καὶ τοὺς εἶπε , « Γιατί εἶσθε τόσον δειλοί ; Πῶς δὲν ἔχετε πίστιν ; » .
Καὶ κατελήφθησαν ἀπὸ μεγάλον φόβον καὶ ἔλεγαν μεταξύ τους , « Ποιός ἆραγε νὰ εἶναι αὐτός , ἀφοῦ καὶ ὁ ἄνεμος καὶ ἡ θάλασσα τὸν ὑπακούουν ; » .
Καὶ ἦλθαν εἰς τὸ ἀπέναντι μέρος τῆς λίμνης , εἰς τὴν χώραν τῶν Γαδαρηνῶν .
Καὶ κατὰ τὴν ἔξοδόν του ἀπὸ τὸ πλοιάριον , ἀμέσως τὸν συνήντησε ἕνας , ὁ ὁποῖος ἐρχότανε ἀπὸ τὰ μνήματα καὶ εἶχε ἀκάθαρτον πνεῦμα
καὶ κατοικοῦσε εἰς τὰ μνήματα καὶ οὔτε μὲ ἁλυσίδες μποροῦσε νὰ τὸν δέσῃ κανείς ,
διότι πολλὲς φορὲς τὸν εἶχαν δέσει μὲ δεσμὰ καὶ ἁλυσίδες ἀλλ᾽ αὐτὸς εἶχε σπάσει τὶς ἁλυσίδες καὶ συντρίψει τὰ δεσμὰ καὶ κανεὶς δὲν εἶχε τὴν δύναμιν νὰ τὸν δαμάσῃ .
Πάντοτε νύχτα καὶ ἡμέραν ἔμενε εἰς τὰ μνήματα καὶ τὰ βουνὰ καὶ ἐφώναζε καὶ ἐτραυμάτιζε τὸν ἑαυτόν του μὲ πέτρες .
Ὅταν εἶδε τὸν Ἰησοῦν ἀπὸ μακρυά , ἔτρεξε , τὸν προσκύνησε
καὶ ἐφώναξε δυνατά , « Τί ἐπεμβαίνεις σ᾽ ἐμέ , Υἱὲ τοῦ Θεοῦ τοῦ Ὑψίστου ; Σὲ ἐξορκίζω εἰς τὸν Θεὸν νὰ μὴ μὲ βασανίσῃς » .
Διότι τοῦ ἔλεγε ὁ Ἰησοῦς , « Πνεῦμα ἀκάθαρτον , ἔβγα ἀπὸ τὸν ἄνθρωπον » .
Καὶ τὸν ἐρώτησε , « Ποιό εἶναι τὸ ὄνομά σου ; » καὶ αὐτὸς ἀπήντησε , « Λεγεὼν εἶναι τὸ ὄνομά μου , διότι εἴμεθα πολλοί » .
Καὶ πολὺ τὸν παρακαλοῦσε νὰ μὴ τοὺς στείλῃ ἔξω ἀπὸ τὴν χώραν .
Ἐκεῖ κοντὰ εἰς τὸ ὄρος ἔβοσκε μία μεγάλη ἀγέλη ἀπὸ χοίρους ,
καὶ τὸν παρεκάλεσαν ὅλοι οἱ δαίμονες καὶ τοῦ εἶπαν , « Στεῖλέ μας εἰς τοὺς χοίρους , διὰ νὰ μποῦμε μέσα σ᾽ αὐτούς » .
Καὶ τοὺς τὸ ἐπέτρεψε . Καὶ ἀφοῦ ἐβγῆκαν τὰ πνεύματα τὰ ἀκάθαρτα , ἐμπῆκαν εἰς τοὺς χοίρους καὶ ὥρμησε ἡ ἀγέλη κάτω πρὸς τὸν κρημνὸν εἰς τὴν λίμνην , ἦσαν δὲ περίπου δύο χιλιάδες καὶ ἐπνίγησαν εἰς τὴν λίμνην .
Ἐκεῖνοι ποὺ τοὺς ἔβοσκαν , ἔφυγαν καὶ τὸ ἀνήγγειλαν εἰς τὴν πόλιν καὶ εἰς τὴν ὕπαιθρον . Καὶ ἦλθαν οἱ κάτοικοι νὰ ἰδοῦν τί ἔγινε .
Ἦλθαν εἰς τὸν Ἰησοῦν καὶ εἶδαν τὸν δαιμονισμένον , ποὺ εἶχε τὸν λεγεῶνα , νὰ κάθεται ντυμένος καὶ νὰ λογικεύεται , καὶ ἐφοβήθηκαν .
Καὶ ἐκεῖνοι , ποὺ εἶχαν ἰδῆ τί συνέβη εἰς τὸν δαιμονισμένον καὶ εἰς τοὺς χοίρους τοὺς τὰ διηγήθηκαν .
Καὶ ἄρχισαν νὰ παρακαλοῦν τὸν Ἰησοῦν νὰ φύγῃ ἀπὸ τὰ σύνορά τους .
Καὶ ἐνῷ ἔμπαινε εἰς τὸ πλοιάριον , τὸν παρακαλοῦσε ἐκεῖνος , ποὺ εἶχε τὰ δαιμόνια , νὰ πάῃ μαζί του .
Ὁ Ἰησοῦς ὅμως δὲν τοῦ ἐπέτρεψε ἀλλὰ τοῦ εἶπε , « Πήγαινε εἰς τὸ σπίτι σου , εἰς τοὺς δικούς σου , καὶ νὰ τοὺς πῇς ὅσα ὁ Κύριος σοῦ ἔκανε καὶ πῶς σὲ ἐλέησε » .
Αὐτὸς ἔφυγε καὶ ἄρχισε νὰ κηρύττῃ εἰς τὴν Δεκάπολιν τί τοῦ ἔκανε ὁ Ἰησοῦς καὶ ὅλοι ἐθαύμαζαν .
Ὅταν ἐπέρασε ὁ Ἰησοῦς μὲ τὸ πλοιάριον εἰς τὴν ἀπέναντι ὄχθην , ἐμαζεύθηκε πολὺς κόσμος γύρω του καὶ ἤτανε κοντὰ εἰς τὴν λίμνην .
Καὶ ἔρχεται ἕνας ἀπὸ τοὺς ἀρχισυναγώγους , ὀνομαζόμενος Ἰάειρος , καὶ μόλις τὸν εἶδε , πέφτει εἰς τὰ πόδια του
καὶ τὸν παρακαλοῦσε θερμῶς καὶ ἔλεγε , « Τὸ μικρό μου κοριτσάκι βρίσκεται εἰς τὰ τελευταῖα του . Ἔλα νὰ βάλῃς τὰ χέρια σου ἐπάνω της , διὰ νὰ σωθῇ καὶ νὰ ζήσῃ » .
Καὶ ἔφυγε μαζί του καὶ πολὺς κόσμος τὸν ἀκολουθοῦσε καὶ τὸν συμπίεζε .
Μία γυναῖκα , ἡ ὁποία ἔπασχε ἀπὸ αἱμορραγίαν ἐπὶ δώδεκα ἔτη ,
καὶ εἶχε πολλὰ πάθει ἀπὸ πολλοὺς ἰατροὺς καὶ εἶχε δαπανήσει ὅλα ὅσα εἶχε χωρὶς νὰ ἰδῇ καμμίαν ὠφέλειαν , ἀλλὰ μᾶλλον εἶχε χειροτερέψει ,
ὅταν ἄκουσε ὅσα ἔλεγαν διὰ τὸν Ἰησοῦν , ἦλθε διὰ μέσου τοῦ πλήθους ἀπὸ πίσω καὶ ἄγγιξε τὸ ἔνδυμά του ,
διότι ἔλεγε μέσα της , « Καὶ ἂν ἀκόμη ἀγγίξω τὰ ἐνδύματά του θὰ γίνω καλά » .
Καὶ ἀμέσως ἐξεράθηκε ἡ πηγὴ τῆς αἱμορραγίας της καὶ κατάλαβε εἰς τὸ σῶμα της ὅτι ἐθεραπεύθηκε ἀπὸ τὴν ἀρρώστεια της .
Ὁ Ἰησοῦς ἀμέσως ἔννοιωσε μέσα του ὅτι ἐβγῆκε ἀπὸ αὐτὸν δύναμις καὶ ἀφοῦ ἐστράφηκε πρὸς τὸ πλῆθος εἶπε , « Ποιός μοῦ ἄγγιξε τὰ ἐνδύματα ; » .
Οἱ μαθηταί του τοῦ ἔλεγαν , « Βλέπεις τὸν κόσμον νὰ σὲ συμπιέζῃ καὶ λές « Ποιός μὲ ἄγγιξε ; » .
Ἀλλ᾽ ὁ Ἰησοῦς ἐκύτταζε γύρω του διὰ νὰ ἰδῇ ἐκείνην ποὺ τὸ εἶχε κάνει .
Ἡ γυναῖκα φοβισμένη καὶ τρομαγμένη , ἐπειδὴ ἤξερε τί τῆς εἶχε γίνει , ἦλθε καὶ ἔπεσε εἰς τὰ πόδια του καὶ τοῦ εἶπε ὅλη τὴν ἀλήθεια .
Αὐτὸς δὲ τῆς εἶπε , « Κόρη μου , ἡ πίστις σου σὲ ἔκανε καλά , πήγαινε εἰς εἰρήνην καὶ νὰ εἶσαι ὑγιὴς ἀπὸ τὴν ἀρρώστεια σου » .
Ἐνῷ αὐτὸς ἀκόμη μιλοῦσε , ἔρχονται ἀπὸ τὸ σπίτι τοῦ ἀρχισυναγώγου καὶ λέγουν , « Ἡ θυγατέρα σου ἐπέθανε . Γιατί ἐνοχλεῖς ἀκόμη τὸν διδάσκαλον ; » .
Ὁ Ἰησοῦς , ἀμέσως ὅταν ἄκουσε αὐτὰ τὰ λόγια , λέγει εἰς τὸν ἀρχισυνάγωγον , « Μὴ φοβᾶσαι , μόνον πίστευε » .
Καὶ δὲν ἐπέτρεψε σὲ κανένα νὰ τὸν ἀκολουθήσῃ παρὰ εἰς τὸν Πέτρον , τὸν Ἰάκωβον καὶ τὸν Ἰωάννην , τὸν ἀδελφὸν τοῦ Ἰακώβου .
Καὶ ἔρχεται εἰς τὸ σπίτι τοῦ ἀρχισυναγώγου καὶ βλέπει ταραχὴν καὶ ἀνθρώπους νὰ κλαίουν καὶ νὰ ὀδύρωνται δυνατὰ .
Ὅταν ἐμπῆκε , τοὺς λέγει , « Γιατί ταράσσεσθε καὶ κλαῖτε ; Τὸ κορίτσι δὲν ἐπέθανε ἀλλὰ κοιμᾶται » .
Καὶ τὸν εἰρωνεύοντο . Ἀλλ᾽ αὐτὸς ἀφοῦ τοὺς ἔδιωξε ὅλους , παίρνει μαζί του τὸν πατέρα τοῦ κοριτσιοῦ καὶ τὴν μητέρα καὶ ἐκείνους ποὺ ἦσαν μαζί του καὶ μπαίνει ἐκεῖ , ὅπου ἦτο ξαπλωμένο τὸ κορίτσι .
Καὶ ἀφοῦ ἔπιασε τὸ χέρι τοῦ κοριτσιοῦ , τῆς λέγει , « Ταλιθὰ κοῦμι » , τὸ ὁποῖον μεταφρασμένο σημαίνει , « Κορίτσι , σοῦ λέγω , σήκω ἐπάνω » .
Καὶ ἀμέσως ἐσηκώθηκε τὸ κορίτσι καὶ περπατοῦσε · ἦτο δώδεκα ἐτῶν . Καὶ ἔμειναν ἀμέσως ἐκστατικοί .
Αὐτὸς δὲ τοὺς ἔδωκε αὐστηρὰν παραγγελίαν νὰ μὴ τὸ μάθῃ κανεὶς καὶ εἶπε νὰ τῆς δώσουν νὰ φάγῃ .
Ἔφυγε ἀπὸ ἐκεῖ καὶ ἦλθε εἰς τὴν πατρίδα του καὶ τὸν ἀκολούθησαν οἱ μαθηταί του .
Καὶ ὅταν ἦλθε τὸ Σάββατον , ἄρχισε νὰ διδάσκῃ εἰς τὴν συναγωγὴν καὶ πολλοὶ ποὺ τὸν ἄκουαν ἐδοκίμαζαν ἔκπληξιν καὶ ἔλεγαν , « Ἀπὸ ποῦ τοῦ ἔρχονται αὐτά ; » , καὶ « Τί σοφία εἶναι αὐτὴ ποὺ τοῦ ἐδόθηκε , διότι ἀκόμη καὶ θαύματα γίνονται μὲ τὰ χέρια του ;
Δὲν εἶναι αὐτὸς ὁ ξυλουργός , ὁ υἱὸς τῆς Μαρίας καὶ ἀδελφὸς τοῦ Ἰακώβου , τοῦ Ἰωσῆ , τοῦ Ἰούδα καὶ τοῦ Σίμωνος ; Καὶ δὲν εἶναι οἱ ἀδελφές του ἐδῶ μαζί μας ; » καὶ δυσπιστοῦσαν εἰς αὐτόν .
Ὁ Ἰησοῦς τοὺς ἔλεγε , « Δὲν ὑπάρχει προφήτης περιφρονημένος παρὰ εἰς τὴν πατρίδα του καὶ μεταξὺ τῶν συγγενῶν του καὶ τῆς οἰκογενείας του » .
Καὶ δὲν μποροῦσε ἐκεῖ νὰ κάνῃ κανένα θαῦμα παρὰ μόνον ἔβαλε τὰ χέρια εἰς ὀλίγους ἀρρώστους καὶ τοὺς ἐθεράπευσε .
Καὶ ἐξεπλάγη διὰ τὴν ἀπιστίαν τους . Καὶ περιώδευε τὰ γύρω χωριὰ καὶ ἐδίδασκε .
Καὶ προσκαλεῖ πλησίον του τοὺς δώδεκα καὶ ἄρχισε νὰ τοὺς ἀποστέλλῃ δύο δύο καὶ τοὺς ἔδωκε ἐξουσίαν ἐπάνω εἰς τὰ πνεύματα τὰ ἀκάθαρτα
καὶ τοὺς παρήγγειλε νὰ μὴ βαστάζουν ἐπάνω τους εἰς τὸν δρόμον τίποτε παρὰ μόνον ράβδον , οὔτε ψωμί , οὔτε σάκκον , οὔτε χάλκινα χρήματα εἰς τὴν ζώνην ,
ἀλλὰ νὰ ἔχουν εἰς τὰ πόδια σανδάλια καὶ νὰ μὴ φοροῦν δύο ὑποκάμισα .
Καὶ τοὺς ἔλεγε , « Εἰς ὅποιο σπίτι μπῆτε , μείνετε ἐκεῖ ἕως ὅτου φύγετε ἀπ᾽ ἐκεῖνο τὸ μέρος .
Καὶ ὅσοι δὲν σᾶς δεχθοῦν καὶ δὲν σᾶς ἀκούσουν , τότε , ὅταν θὰ φύγετε ἀπ᾽ ἐκεῖ , τινάξετε τὴν σκόνην ποὺ εἶναι κάτω ἀπὸ τὰ πόδια σας , διὰ νὰ τοὺς χρησιμεύσῃ ὡς μαρτυρία . Ἀλήθεια σᾶς λέγω , ὀλιγώτερον θὰ ὑποφέρουν τὰ Σόδομα καὶ τὰ Γόμορρα τὴν ἡμέραν τῆς κρίσεως παρὰ ἡ πόλις ἐκείνη » .
Αὐτοὶ ἀνεχώρησαν καὶ ἐκήρυτταν ὅτι πρέπει νὰ μετανοήσουν οἱ ἄνθρωποι
καὶ ἔβγαζαν πολλὰ δαιμόνια καὶ ἄλειφαν πολλοὺς ἀρρώστους μὲ λάδι καὶ τοὺς ἐθεράπευαν .
Ὁ βασιλεὺς Ἡρώδης ἄκουσε διὰ τὸν Ἰησοῦν , διότι τὸ ὄνομά του εἶχε γίνει γνωστόν , καὶ ἔλεγε ὅτι ὁ Ἰωάννης ὁ Βαπτιστὴς ἀναστήθηκε ἐκ τῶν νεκρῶν καὶ γι᾽ αὐτὸ αἱ θαυματουργικαὶ δυνάμεις ἐνεργοῦν δι᾽ αὐτοῦ .
Ἄλλοι ἔλεγαν ὅτι εἶναι ὁ Ἠλίας , ἄλλοι ὅτι εἶναι προφήτης σὰν ἕνας ἀπὸ τοὺς Προφήτας .
Ὅταν ἄκουσε αὐτὰ ὁ Ἡρώδης , εἶπε , « Αὐτὸς εἶναι ὁ Ἰωάννης , τὸν ὁποῖον ἐγὼ ἀπεκεφάλισα . Ἀναστήθηκε ἐκ νεκρῶν » .
Διότι ὁ Ἡρώδης εἶχε στείλει καὶ συλλάβει τὸν Ἰωάννην καὶ τὸν ἔδεσε εἰς τὴν φυλακὴν ἐξ αἰτίας τῆς Ἡρωδιάδος , τῆς γυναίκας τοῦ Φιλίππου , τοῦ ἀδελφοῦ του , διότι τὴν εἶχε νυμφευθῆ .
Καὶ ὁ Ἰωάννης ἔλεγε εἰς τὸν Ἡρώδην , « Δὲν σοῦ ἐπιτρέπεται νὰ ἔχῃς τὴν γυναῖκα τοῦ ἀδελφοῦ σου » .
Ἡ δὲ Ἡρωδιὰς ἔτρεφε μνησικακίαν ἐναντίον του καὶ ἤθελε νὰ τὸν σκοτώσῃ ἀλλὰ δὲν μποροῦσε ,
διότι ὁ Ἡρώδης ἐφοβότανε τὸν Ἰωάννην , ἐπειδὴ ἤξερε ὅτι ἦτο ἄνδρας δίκαιος καὶ ἅγιος καὶ τὸν ἐπροστάτευε . Τὸν ἄκουε εὐχαρίστως , ἀλλὰ ὅσα ἄκουε τὸν ἔφερναν εἰς μεγάλην ἀπορίαν .
Κατάλληλη εὐκαιρία παρουσιάσθηκε , ὅταν ὁ Ἡρώδης , τὴν ἑορτὴν τῶν γενεθλίων του , παρέθεσε δεῖπνον εἰς τοὺς μεγιστᾶνας του καὶ εἰς τοὺς χιλιάρχους καὶ εἰς τοὺς προύχοντας τῆς Γαλιλαίας .
Ὅταν ἐμπῆκε ἡ θυγατέρα τῆς Ἡρωδιάδος καὶ ἐχόρεψε , ἄρεσε εἰς τὸν Ἡρώδην καὶ εἰς τοὺς καλεσμένους , καὶ εἶπε ὁ βασιλεὺς εἰς τὸ κορίτσι , « Ζήτησέ μου ὅ , τι θέλεις καὶ θὰ σοῦ τὸ δώσω » .
Καὶ ὡρκίσθηκε εἰς αὐτήν , « Ὅ , τι δήποτε καὶ ἂν ζητήσῃς θὰ σοῦ τὸ δώσω , ἕως τὸ μισὸ βασίλειόν μου » .
Αὐτὴ ἐβγῆκε ἔξω καὶ εἶπε εἰς τὴν μητέρα της , « Τί νὰ ζητήσω ; » . Ἡ μητέρα της τῆς εἶπε , « Τὸ κεφάλι τοῦ Ἰωάννου τοῦ Βαπτιστοῦ » .
Καὶ ἀμέσως ἐμπῆκε μὲ βῆμα ταχὺ καὶ ἐζήτησε ἀπὸ τὸν βασιλέα , « Θέλω ἀμέσως νὰ μοῦ δώσῃς σ᾽ ἕνα πιάτο τὸ κεφάλι τοῦ Ἰωάννου τοῦ Βαπτιστοῦ » .
Καὶ ἐλυπήθηκε ὁ βασιλεύς , ἀλλ᾽ ἐξ αἰτίας τῶν ὅρκων καὶ τῶν καλεσμένων δὲν ἤθελε νὰ τῆς ἀρνηθῇ .
Ἀμέσως ὁ βασιλεὺς ἔστειλε δήμιον καὶ διέταξε νὰ φέρῃ τὸ κεφάλι τοῦ Ἰωάννου . Καὶ ἐκεῖνος ἐπῆγε καὶ τὸν ἀπεκεφάλισε εἰς τὴν φυλακὴν
καὶ ἔφερε τὸ κεφάλι του σ᾽ ἕνα πιάτο καὶ τὸ ἔδωκε εἰς τὸ κορίτσι καὶ τὸ κορίτσι τὸ ἔδωκε εἰς τὴν μητέρα της .
Καὶ ὅταν τὸ ἄκουσαν οἱ μαθηταὶ τοῦ Ἰωάννου , ἦλθαν καὶ ἐπῆραν τὸ σῶμά του καὶ τὸ ἔβαλαν σε μνημεῖον .
Οἱ ἀπόστολοι ἐπέστρεψαν εἰς τὸν Ἰησοῦν καὶ τοῦ ἀνήγγειλαν ὅλα ὅσα ἔκαναν καὶ ἐδίδαξαν .
Καὶ αὐτὸς τοὺς εἶπε , « Ἐλᾶτε μόνοι σας ἰδιαιτέρως εἰς ἀπόμερον τόπον νὰ ἀναπαυθῆτε ὀλίγον » , διότι ἦσαν πολλοὶ ποὺ ἤρχοντο καὶ ἔφευγαν καὶ δὲν εἶχαν εὐκαιρίαν οὔτε νὰ φάγουν .
Καὶ ἔφυγαν μὲ πλοιάριον εἰς ἔρημον τόπον μόνοι τους .
Πολλοὶ τοὺς εἶδαν νὰ φεύγουν καὶ τοὺς ἀνεγνώρισαν καὶ ἔτρεξαν ἐκεῖ πεζῆ ἀπὸ ὅλας τὰς πόλεις καὶ ἔφθασαν πρὶν ἀπὸ αὐτούς .
Ὅταν ὁ Ἰησοῦς ἐβγῆκε εἰς τὴν ξηράν , εἶδε πολὺν κόσμον καὶ τοὺς σπλαγχνίσθηκε , διότι ἦσαν σὰν πρόβατα , ποὺ δὲν ἔχουν βοσκόν . Καὶ ἄρχισε νὰ τοὺς διδάσκῃ πολλά . Ὁ χορτασμὸς τῶν πέντε χιλιάδων
Καὶ ὅταν εἶχεν ἤδη περάσει πολλὴ ὥρα , τὸν ἐπλησίασαν οἱ μαθηταί του καὶ τοῦ ἔλεγαν , « Ὁ τόπος εἶναι ἔρημος καὶ ἡ ὥρα ἔχει περάσει .
Ἄφησέ τους , νὰ πᾶνε εἰς τὰ γύρω χωριὰ καὶ τὰς κωμοπόλεις καὶ νὰ ἀγοράσουν διὰ τὸν ἑαυτόν τους ψωμί , διότι δὲν ἔχουν τί νὰ φάγουν » .
Ἐκεῖνος δὲ ἀπήντησε , « Δῶστέ τους σεῖς νὰ φάγουν » . Καὶ τοῦ λέγουν , « Νὰ πᾶμε νὰ ἀγοράσωμε ψωμιὰ ἀξίας διακοσίων δηναρίων καὶ νὰ τοὺς δώσωμε νὰ φάγουν ; » .
Αὐτὸς δὲ τοὺς λέγει , « Πόσα ψωμιὰ ἔχετε ; Πηγαίνετε νὰ ἰδῆτε » . Καὶ ἀφοῦ ἐξακρίβωσαν , εἶπαν , « Πέντε καὶ δύο ψάρια » .
Καὶ τοὺς διέταξε νὰ ξαπλώσουν ὅλοι ἐπάνω εἰς τὸ χλωρὸ χορτάρι ὁμάδες ὁμάδες .
Καὶ ἐξαπλώθηκαν ὁμάδες ὁμάδες εἰς τὸ πράσινο χορτάρι ἀνὰ ἑκατὸ καὶ ἀνὰ πενῆντα .
Καὶ ἀφοῦ ἐπῆρε τὰ πέντε ψωμιὰ καὶ τὰ δύο ψάρια καὶ ἔστρεψε τὸ βλέμμα εἰς τὸν οὐρανόν , εὐλόγησε καὶ ἔκοψε τὸ ψωμὶ σὲ κομμάτια καὶ τὰ ἔδωκε εἰς τοὺς μαθητὰς διὰ νὰ τοὺς τὰ δώσουν . Ἐμοίρασε καὶ τὰ δύο ψάρια εἰς ὅλους .
Καὶ ἔφαγαν ὅλοι καὶ ἐχόρτασαν .
Καὶ ἐσήκωσαν δώδεκα κοφίνια γεμᾶτα ἀπὸ κομμάτια καὶ ἀπὸ τὰ ψάρια .
Καὶ ἐκεῖνοι , ποὺ ἔφαγαν τὰ ψωμιὰ ἦσαν πέντε χιλιάδες ἄνδρες .
Καὶ ἀμέσως ἀνάγκασε τοὺς μαθητάς του νὰ μποῦν εἰς τὸ πλοιάριον καὶ νὰ μεταβοῦν πρὶν ἀπ᾽ αὐτὸν εἰς τὸ ἀντικρυνὸ μέρος πρὸς τὴν Βηθσαϊδάν , ἕως ὅτου αὐτὸς διαλύσῃ τὸν κόσμον .
Καὶ ἀφοῦ τοὺς ἀπεχαιρέτησε , ἐπῆγε εἰς τὸ βουνὸ διὰ νὰ προσευχηθῇ .
Καὶ ὅταν ἐβράδυασε , τὸ πλοιάριον ἦτο εἰς τὸ μέσον τῆς λίμνης καὶ αὐτὸς ἦτο μόνος εἰς τὴν ξηράν .
Καὶ ὅταν τοὺς εἶδε νὰ βασανίζωνται μὲ τὴν κωπηλασίαν , διότι ὁ ἄνεμος τοὺς ἦτο ἀντίθετος , κατὰ τὴν τετάρτην νυχτερινὴ βάρδια , ἔρχεται πρὸς αὐτοὺς περπατώντας ἐπάνω εἰς τὴν θάλασσαν , καὶ ἤθελε νὰ τοὺς προσπεράσῃ .
Αὐτοὶ ὅταν τὸν εἶδαν νὰ περπατῇ ἐπάνω εἰς τὴν θάλασσαν , ἐνόμισαν ὅτι εἶναι φάντασμα καὶ ἐφώναξαν ,
διότι ὅλοι τὸν εἶχαν ἰδῆ , καὶ ἐταράχθησαν . Αὐτὸς ἀμέσως τοὺς μίλησε καὶ τοὺς εἶπε , « Ἔχετε θάρρος , ἐγὼ εἶμαι . Μὴ φοβᾶσθε » .
Καὶ ἀνέβηκε σ᾽ αὐτοὺς εἰς τὸ πλοιάριον καὶ ἐσταμάτησε ὁ ἄνεμος καὶ ἐδοκίμασαν μέσα τους πολύ μεγάλην ἔκπληξιν καὶ ἐθαύμαζαν ,
διότι δὲν εἶχαν καταλάβει τί εἶχε γίνει μὲ τὰ ψωμιὰ ἀλλ᾽ ἡ καρδιά τους ἦτο πωρωμένη .
Ἀφοῦ διέσχισαν τὴν λίμνην , ἦλθαν εἰς τὴν Γεννησαρὲτ καὶ ἀγκυροβόλησαν .
Ὅταν ἐβγῆκαν ἀπὸ τὸ πλοιάριον , ἀμέσως οἱ ἄνθρωποι τὸν ἀνεγνώρισαν
καὶ περιέτρεξαν ὅλα τὰ περίχωρα ἐκεῖνα καὶ ἄρχισαν νὰ φέρουν τοὺς ἀσθενεῖς ἐπάνω σὲ κρεββάτια , ἐκεῖ ποὺ ἄκουσαν ὅτι βρίσκεται .
Καὶ ὅπου ἔμπαινε , σὲ χωριὰ ἢ σὲ πόλεις ἢ στὴν ὕπαιθρον , ἔβαζαν τοὺς ἀσθενεῖς εἰς τὴν ἀγορὰν καὶ τὸν παρακαλοῦσαν νὰ τοὺς ἀφήσῃ νὰ ἀγγίξουν ἔστω καὶ τὴν ἄκρη τοῦ ἐνδύματός του , καὶ ὅσοι τὸν ἄγγιζαν ἐγιατρεύοντο .
Οἱ Φαρισαῖοι καὶ μερικοὶ ἀπὸ τοὺς γραμματεῖς , οἱ ὁποῖοι εἶχαν ἔλθει ἀπὸ τὰ Ἱεροσόλυμα , ἐμαζεύθηκαν πλησίον του
καὶ ὅταν εἶδαν ὅτι μερικοὶ ἀπὸ τοὺς μαθητάς του τρώγουν ψωμὶ μὲ ἀκάθαρτα χέρια , δηλαδὴ ἄπλυτα , τοὺς κατηγοροῦσαν
— διότι οἱ Φαρισαῖοι καὶ ὅλοι οἱ Ἰουδαῖοι ἐὰν δὲν πλύνουν τὰ χέρια μέχρι τοῦ καρποῦ , δὲν τρώγουν , ἐπειδὴ κρατοῦν τὴν παράδοσιν τῶν πρεσβυτέρων ,
καὶ ὅταν ἐπιστρέφουν ἀπὸ τὴν ἀγοράν , ἐὰν δὲν πλυθοῦν , δὲν τρώγουν . Ὑπάρχουν καὶ ἄλλαι πολλαὶ παραδόσεις ποὺ κρατοῦν , πλύσεις ποτηριῶν καὶ σκευῶν καὶ χαλκίνων ἀντικειμένων καὶ κλινῶν —
ἔπειτα τὸν ἐρωτοῦν οἱ Φαρισαῖοι καὶ οἱ γραμματεῖς , « Γιατί δὲν βαδίζουν οἱ μαθηταί σου σύμφωνα πρὸς τὴν παράδοσιν τῶν πρεσβυτέρων ἀλλὰ τρώγουν μὲ ἀκάθαρτα χέρια ; » .
Αὐτὸς δὲ τοὺς εἶπε , « Καλὰ ἐπροφήτευσε ὁ Ἡσαΐας γιὰ σᾶς τοὺς ὑποκριτάς , καθὼς εἶναι γραμμένον , Ὁ λαὸς αὐτὸς μὲ τὰ χείλη μὲ τιμᾶ , ἐνῷ ἡ καρδιά τους εἶναι μακρυὰ ἀπὸ ἐμέ ,
τοῦ κάκου μάλιστα μὲ σέβονται , διότι διδάσκουν διδασκαλίας , ποὺ εἶναι ἀνθρώπιναι ἐντολαί .
Ἀφήνετε τὴν ἐντολὴν τοῦ Θεοῦ καὶ κρατᾶτε τὴν παράδοσιν τῶν ἀνθρώπων , πλύσεις σκευῶν καὶ ποτηριῶν καὶ ἄλλα τέτοια παρόμοια κάνετε » .
Καὶ τοὺς ἔλεγε , « Ὡραῖα , παραβαίνετε τὴν ἐντολὴν τοῦ Θεοῦ , διὰ νὰ φυλάξετε τὴν παράδοσίν σας .
Ὁ Μωϋσῆς εἶπε , Νὰ τιμᾷς τὸν πατέρα σου καὶ τὴν μητέρα σου , καί , Ἐκεῖνος ποὺ λέγει κακὰ ἐναντίον τοῦ πατέρα του ἢ τῆς μητέρας του , πρέπει νὰ θανατώνεται .
Σεῖς ὅμως λέτε , « Ἐὰν ἕνας ἄνθρωπος πῇ εἰς τὸν πατέρα του ἢ τὴν μητέρα του , « Ἐκεῖνο ποὺ ἔχεις νὰ ὠφεληθῇς ἀπὸ ἐμὲ εἶναι Κορβᾶν » , δηλαδὴ δῶρον εἰς τὸν Θεόν ,
τότε δὲν τὸν ἀφήνετε νὰ κάμῃ πλέον τίποτε διὰ τὸν πατέρα του ἢ τὴν μητέρα του
καὶ ἔτσι ἀκυρώνετε τὸν λόγον τοῦ Θεοῦ μὲ τὴν παράδοσίν σας , τὴν ὁποίαν διαβιβάζετε . Καὶ πολλὰ παρόμοια πράγματα κάνετε » .
Καὶ ἀφοῦ προσκάλεσε πάλιν τὸ πλῆθος τοὺς ἔλεγε , « Ἀκοῦστε με ὅλοι καὶ καταλάβετε .
Κανένα πρᾶγμα , ποὺ μπαίνει εἰς τὸν ἄνθρωπον ἀπ᾽ ἔξω , δὲν εἶναι δυνατὸν νὰ τὸν κάνῃ ἀκάθαρτον . Ἀλλ᾽ ἐκεῖνα ποὺ βγαίνουν , αὐτὰ κάνουν τὸν ἄνθρωπον ἀκάθαρτον .
[ Ἐκεῖνος ποὺ ἔχει αὐτιὰ διὰ νὰ ἀκούῃ , ἂς ἀκούῃ ] » .
Καὶ ὅταν ἔφυγαν ἀπὸ τὸ πλῆθος καὶ ἐμπῆκαν εἰς τὸ σπίτι , τὸν ἐρωτοῦσαν οἱ μαθηταί του σχετικῶς μὲ τὴν παραβολήν .
Καὶ τοὺς λέγει , « Ἀκόμη καὶ σεῖς εἶσθε ἀνόητοι ; Δὲν καταλαβαίνετε ὅτι κάθε τι , ποὺ μπαίνει εἰς τὸν ἄνθρωπον ἀπ᾽ ἔξω , δὲν μπορεῖ νὰ τὸν κάνῃ ἀκάθαρτον ;
Διότι δὲν μπαίνει μέσα εἰς τὴν καρδιά του ἀλλὰ εἰς τὴν κοιλιὰ καὶ ἀποβάλλεται εἰς τὸ ἀποχωρητήριον » . Καὶ ἔτσι ὅλα τὰ φαγητὰ τὰ κηρύττει καθαρά ,
ἔλεγε δέ , « Ἐκεῖνο , ποὺ βγαίνει ἀπὸ τὸν ἄνθρωπον , αὐτὸ κάνει τὸν ἄνθρωπον ἀκάθαρτον .
Διότι ἀπὸ μέσα ἀπὸ τὴν καρδιὰ τῶν ἀνθρώπων βγαίνουν αἱ σκέψεις αἱ κακαί , μοιχεῖαι , πορνεῖαι , φόνοι ,
κλοπαί , πλεονεξίαι , πονηρίαι , δόλος , ἀσέλγεια , ὀφθαλμὸς πονηρός , βλασφημία , ὑπερηφάνεια , μωρία .
Ὅλα αὐτὰ τὰ κακὰ βγαίνουν ἀπὸ μέσα καὶ κάνουν τὸν ἄνθρωπον ἀκάθαρτον » .
Ἀπ᾽ ἐκεῖ ἐσηκώθηκε καὶ ἐπῆγε εἰς τὰ σύνορα τῆς Τύρου καὶ τῆς Σιδῶνος . Ἐμπῆκε εἰς ἕνα σπίτι καὶ δὲν ἤθελε νὰ τὸ μάθῃ κανεὶς , δὲν μπόρεσε ὅμως νὰ διαφύγῃ τὴν προσοχήν .
Ἀλλ᾽ ἀμέσως μιὰ γυναῖκα , τῆς ὁποίας τὸ κοριτσάκι εἶχε πνεῦμα ἀκάθαρτον , ὅταν ἄκουσε γι᾽ αὐτόν , ἦλθε καὶ ἔπεσε εἰς τὰ πόδια του .
Ἦτο δὲ ἡ γυναῖκα εἰδωλολάτρις καὶ κατὰ τὴν καταγωγὴν Συροφοινίκισσα καὶ τὸν παρακαλοῦσε νὰ βγάλῃ τὸ δαιμόνιον ἀπὸ τὴν θυγατέρα της .
Ὁ δὲ Ἰησοῦς τῆς εἶπε , « Ἄφησε πρῶτα νὰ χορτάσουν τὰ παιδιά , διότι δὲν εἶναι σωστὸ νὰ πάρωμε τὸ ψωμὶ τῶν παιδιῶν καὶ νὰ τὸ ρίξουμε στὰ σκυλιά » .
Αὐτὴ δὲ ἀπήντησε , « Ναί , Κύριε , καὶ τὰ σκυλιὰ κάτω ἀπὸ τὸ τραπέζι τρώγουν ἀπὸ τὰ ψίχουλα τῶν παιδιῶν » .
Καὶ αὐτὸς τῆς εἶπε , « Γι᾽ αὐτὸ ποὺ εἶπες πήγαινε , ἔχει φύγει τὸ δαιμόνιον ἀπὸ τὴν θυγατέρα σου » .
Καὶ ὅταν ἐπῆγε εἰς τὸ σπίτι της εὑρῆκε τὸ παιδὶ ξαπλωμένο εἰς τὸ κρεββάτι καὶ τὸ δαιμόνιον εἶχε ἤδη φύγει .
Πάλιν ἐβγῆκε ἀπὸ τὰ σύνορα τῆς Τύρου καὶ Σιδῶνος καὶ ἦλθε εἰς τὴν λίμνην τῆς Γαλιλαίας διὰ μέσου τῶν συνόρων τῆς Δεκαπόλεως .
Καὶ τοῦ φέρνουν ἕνα κωφὸν καὶ μουγγόν , καὶ τὸν παρακαλοῦν νὰ βάλῃ τὸ χέρι ἐπάνω του .
Ἀφοῦ τὸν ἐπῆρε κατὰ μέρος , μακρυὰ ἀπὸ τὸ πλῆθος , ἔβαλε τὰ δάκτυλά του εἰς τὰ αὐτιά του καὶ ἀφοῦ ἔφτυσε , ἄγγιξε τὴ γλῶσσα του .
Ἔστρεψε κατόπιν τὸ βλέμμα του εἰς τὸν οὐρανόν , ἐστέναξε καὶ τοῦ λέγει , « Ἐφφαθά » , τὸ ὁποῖον σημαίνει , « Ν᾽ ἀνοιχθῇς » .
Καὶ ἄνοιξαν τὰ αὐτιά του καὶ ἐλύθηκε τὸ δέσιμο τῆς γλώσσας του καὶ μιλοῦσε ὀρθά .
Καὶ παρήγγειλε εἰς αὐτοὺς νὰ μὴ τὸ ποῦν σὲ κανένα . Ὅσον δὲ τοὺς παρήγγελλε τόσον περισσότερον αὐτοὶ τὸ διεκήρυτταν .
Καὶ ἐδοκίμαζαν μεγάλην ἔκπληξιν καὶ ἔλεγαν , « Ὅλα τὰ ἔκανε καλά » · καὶ τοὺς κωφοὺς κάνει νὰ ἀκούουν καὶ τοὺς μουγγοὺς νὰ μιλοῦν » .
Κατ᾽ ἐκείνας τὰς ἡμέρας , ἐπειδὴ εἶχε μαζευθῆ πάλιν πολὺς κόσμος καὶ δὲν εἶχαν νὰ φάγουν , προσκάλεσε ὁ Ἰησοῦς τοὺς μαθητάς του , καὶ τοὺς λέγει ,
« Σπλαγχνίζομαι τὸ πλῆθος , διότι ἤδη ἐπὶ τρεῖς ἡμέρας εἶναι μαζί μου καὶ δὲν ἔχουν τί νὰ φάγουν .
Καὶ ἐὰν τοὺς στείλω νηστικοὺς εἰς τὸ σπίτι τους , εἰς τὸν δρόμον θὰ ἀποκάμουν . Διότι μερικοὶ ἀπὸ αὐτοὺς ἔχουν ἔλθει ἀπὸ μακρυνὰ μέρη » .
Καὶ οἱ μαθηταί του τοῦ ἀπεκρίθησαν , « Πῶς εἶναι δυνατὸν νὰ τοὺς χορτάσῃ κανεὶς ἀπὸ ψωμὶ ἐδῶ εἰς τὸν ἔρημον τόπον ; » .
Καὶ τοὺς ἐρώτησε , « Πόσα ψωμιὰ ἔχετε ; » , ἐκεῖνοι δὲ εἶπαν , « Ἑπτά » .
Καὶ παραγγέλλει εἰς τὸ πλῆθος νὰ ξαπλώσουν εἰς τὴν γῆν . Καὶ ἀφοῦ ἐπῆρε τὰ ἑπτὰ ψωμιὰ καὶ εὐχαρίστησε τὸν Θεόν , τὰ ἔκοψε σὲ κομμάτια καὶ τὰ ἔδωσε εἰς τοὺς μαθητάς του διὰ νὰ τὰ προσφέρουν , καὶ αὐτοὶ τὰ προσέφεραν εἰς τὸ πλῆθος .
Καὶ εἶχαν λίγα ψαράκια · καὶ ἀφοῦ τὰ εὐλόγησε , εἶπε νὰ προσφέρουν καὶ αὐτά .
Καὶ ἔφαγαν καὶ ἐχόρτασαν καὶ ἐσήκωσαν ὅ , τι περίσσεψε , ἑπτὰ κοφίνια γεμᾶτα ἀπὸ κομμάτια .
Ἦσαν δὲ περίπου τέσσερις χιλιάδες . Καὶ τοὺς διέλυσε .
Καὶ ἀμέσως ἐμπῆκε εἰς τὸ πλοιάριον μαζὶ μὲ τοὺς μαθητάς του καὶ ἦλθε εἰς τὰ μέρη Δαλμανουθά .
Ἦλθαν οἱ Φαρισαῖοι καὶ ἄρχισαν νὰ συζητοῦν μαζί του καὶ τοῦ ζητοῦσαν ἕνα θαῦμα ἀπὸ τὸν οὐρανόν , μὲ σκοπὸν νὰ τὸν ἐκθέσουν .
Καὶ ἀναστέναξε μέσα του καὶ λέγει , « Διατί ἡ γενεὰ αὐτὴ ζητεῖ θαῦμα ; Ἀλήθεια σᾶς λέγω , δὲν θὰ δοθῇ θαῦμα εἰς τὴν γενεὰν αὐτήν » .
Καὶ ὅταν τοὺς ἄφησε ἐμπῆκε εἰς τὸ πλοιάριον καὶ ἔφυγε εἰς τὴν ἀντίπεραν .
Εἶχαν λησμονήσει νὰ πάρουν ψωμὶ καὶ δὲν εἶχαν παρὰ ἕνα καρβέλι μαζί τους εἰς τὸ πλοιάριον .
Καὶ τοὺς καθιστοῦσε προσεκτικοὺς καὶ τοὺς ἔλεγε , « Ἔχετε τὸν νοῦ σας , προσέχετε ἀπὸ τὸ προζύμι τῶν Φαρισαίων καὶ ἀπὸ τὸ προζύμι τοῦ Ἡρώδη » .
Καὶ αὐτοὶ ἐσκέπτοντο μεταξύ τους ὅτι δὲν ἔχουν ψωμί .
Ὅταν τὸ ἀντελήφθη τοὺς λέγει , « Γατί σκέπτεσθε ὅτι δὲν ἔχετε ψωμί ; Ἀκόμη δὲν ἐννοεῖτε καὶ δὲν καταλαβαίνετε ; Ἀκόμη ἔχετε πωρωμένη τὴν καρδιά σας ;
Ἂν καὶ ἔχετε μάτια , δὲν βλέπετε , καὶ ἂν καὶ ἔχετε αὐτιά , δὲν ἀκοῦτε ; Δὲν θυμᾶσθε
ὅταν ἔκοψα τὰ πέντε ψωμιὰ διὰ τοὺς πέντε χιλιάδες ἀνθρώπους , πόσα κοφίνια γεμᾶτα ἀπὸ κομμάτια ἐσηκώσατε ; » . Λέγουν εἰς αὐτόν , « Δώδεκα » .
« Ὅταν δὲ ἔκοψα τὰ ἑπτὰ ψωμιὰ διὰ τοὺς τέσσερις χιλιάδες ἀνθρώπους , πόσα κοφίνια γεμᾶτα ἀπὸ κομμάτια ἐσηκώσατε ; » . Αὐτοὶ εἶπαν , « Ἑπτά » .
Καὶ τοὺς εἶπε , « Ἀκόμη δὲν καταλαβαίνετε ; » .
Καὶ ἔρχεται εἰς τὴν Βηθσαϊδάν . Καὶ τοῦ φέρνουν ἕνα τυφλὸν καὶ τὸν παρακαλοῦν νὰ τὸν ἀγγίξῃ .
Καὶ ἐπῆρε τὸν τυφλὸν ἀπὸ τὸ χέρι καὶ τὸν ἔφερε ἔξω ἀπὸ τὸ χωριὸ καὶ ἀφοῦ ἔφτυσε εἰς τὰ μάτια του καὶ ἔβαλε τὰ χέρια ἐπάνω του , τὸν ἐρωτοῦσε , ἐὰν βλέπῃ τίποτε .
Καὶ αὐτὸς ἐκύτταξε πρὸς τὰ ἐπάνω καὶ εἶπε , « Βλέπω τοὺς ἀνθρώπους ἀλλὰ φαίνονται σὰν δένδρα νὰ περπατοῦν » .
Ἔπειτα πάλιν ἔβαλε τὰ χέρια εἰς τὰ μάτια του καὶ τὸν ἔκαμε νὰ βλέπῃ καλὰ καὶ ἀποκαταστάθηκε καὶ ἔβλεπε ὅλους καθαρά .
Καὶ τὸν ἔστειλε εἰς τὸ σπίτι του καὶ τοῦ εἶπε , « Οὔτε στὸ χωριὸ νὰ μπῇς οὔτε σὲ κανένα τοῦ χωριοῦ νὰ πῇς τίποτε » .
Ἐβγῆκε ὁ Ἰησοῦς καὶ οἱ μαθηταί του εἰς τὰ χωριὰ τῆς Καισαρείας , τὴν ὁποίαν ἔκτισε ὁ Φίλιππος . Καὶ εἰς τὸν δρόμον ἐρωτοῦσε τοὺς μαθητάς του , « Ποιός λέγουν οἱ ἄνθρωποι ὅτι εἶμαι ; » .
Αὐτοὶ δὲ ἀπήντησαν , « Ὁ Ἰωάννης ὁ Βαπτιστὴς καὶ ἄλλοι ὁ Ἠλίας , ἄλλοι δὲ ἕνας ἀπὸ τοὺς προφήτας » .
Καὶ αὐτὸς τοὺς ἐρώτησε , « Σεῖς ποιός λέτε ὅτι εἶμαι ; » . Ἀπεκρίθη ὁ Πέτρος , « Σὺ εἶσαι ὁ Χριστός » .
Καὶ τοὺς διέταξε αὐστηρὰ νὰ μὴ μιλοῦν σὲ κανένα γι᾽ αὐτόν .
Καὶ ἄρχισε νὰ τοὺς διδάσκῃ ὅτι πρέπει ὁ Υἱὸς τοῦ ἀνθρώπου νὰ πάθῃ πολλὰ καὶ νὰ ἀποδοκιμασθῇ ἀπὸ τοὺς πρεσβυτέρους καὶ τοὺς ἀρχιερεῖς καὶ τοὺς γραμματεῖς καὶ νὰ θανατωθῇ καὶ μετὰ τρεῖς ἡμέρας νὰ ἀναστηθῇ .
Καὶ ἔλεγε αὐτὰ φανερά , ὁ δὲ Πέτρος τὸν ἐπῆρε ἰδιαιτέρως καὶ ἄρχισε νὰ τὸν ἐπιπλήττῃ .
Ἐκεῖνος δὲ ἀφοῦ ἐστράφηκε πρὸς τὰ πίσω καὶ εἶδε τοὺς μαθητάς του , ἐπέπληξε τὸν Πέτρον καὶ εἶπε , « Ὕπαγε ὀπίσω μου , Σατανᾶ , διὸτι δὲν φρονεῖς ἐκεῖνα , ποὺ ἀρέσουν εἰς τὸν Θεὸν ἀλλ᾽ ἐκεῖνα ποὺ ἀρέσουν εἰς τοὺς ἀνθρώπους » .
Καὶ ἀφοῦ ἐκάλεσε τὸ πλῆθος μαζὶ μὲ τοὺς μαθητάς του τοὺς εἶπε , « Ἐὰν κανεὶς θέλῃ νὰ μὲ ἀκολουθήσῃ , ἂς ἀπαρνηθῇ τὸν ἑαυτόν του καὶ ἂς σηκώσῃ τὸν σταυρόν του καὶ ἂς μὲ ἀκολουθήσῃ .
Διότι ὅποιος θέλει νὰ σώσῃ τὴν ζωήν του , αὐτὸς θὰ τὴν χάσῃ , ἐκεῖνος δὲ ποὺ θὰ χάσῃ τὴν ζωήν του ἐξ αἰτίας ἐμοῦ καὶ τοῦ εὐαγγελίου , αὐτὸς θὰ τὴν σώσῃ .
Διότι τί θὰ ὠφελήσῃ τὸν ἄνθρωπον νὰ κερδίσῃ τὸν κόσμον ὅλον καὶ νὰ ζημιωθῇ τὴν ψυχήν του ;
Ἢ τί ἀντάλλαγμα εἶναι δυνατὸν νὰ δώσῃ ὁ ἄνθρωπος διὰ τὴν ψυχήν του ;
Διότι ὅποιος ἐντρέπεται δι᾽ ἐμὲ καὶ διὰ τοὺς λόγους μου εἰς τὴν γενεὰν αὐτὴν τὴν μοιχαλίδα καὶ ἁμαρτωλὴν καὶ ὁ Υἱὸς τοῦ ἀνθρώπου θὰ αἰσθανθῇ ντροπὴ γι᾽ αὐτόν , ὅταν ἔλθῃ μὲ ὅλην τὴν δόξαν τοῦ Πατέρα του μαζὶ μὲ τοὺς ἁγίους ἀγγέλους » .












Καὶ τοὺς ἔλεγε , « Ἀλήθεια σᾶς λέγω , ὅτι ὑπάρχουν μερικοὶ ἀπὸ αὐτούς , ποὺ στέκονται ἐδῶ , οἱ ὁποῖοι δὲν θὰ γευθοῦν θάνατον , ἕως ὅτου ἰδοῦν τὴν βασιλείαν τοῦ Θεοῦ νὰ ἔρχεται μὲ δύναμιν » .
Καὶ ὕστερα ἀπὸ ἕξη ἡμέρας παίρνει ὁ Ἰησοῦς τὸν Πέτρον , τὸν Ἰάκωβον καὶ τὸν Ἰωάννην καὶ τοὺς ἀνεβάζει σ᾽ ἕνα ψηλὸ βουνὸ ἰδιαιτέρως μόνους καὶ μεταμορφώθηκε μπροστά τους .
Καὶ τὰ ἐνδύματά του ἔγιναν ἀστραφτερά , πολὺ λευκὰ σὰν τὸ χιόνι , ὅσον κανεὶς βαφεὺς εἰς τὴν γῆν δὲν μπορεῖ νὰ τὰ λευκάνῃ .
Καὶ παρουσιάσθηκε εἰς αὐτοὺς ὁ Ἠλίας μαζὶ μὲ τὸν Μωϋσῆν καὶ συνωμιλοῦσαν μὲ τὸν Ἰησοῦν .
Τότε ἔλαβε τὸν λόγον ὁ Πέτρος καὶ εἶπε εἰς τὸν Ἰησοῦν , « Ραββί , καλὸν εἶναι νὰ μείνωμεν ἐδῶ · ἂς κάνωμεν τρεῖς σκηνές , μίαν γιὰ σένα , μίαν διὰ τὸν Μωϋσῆν καὶ μίαν διὰ τὸν Ἠλίαν » .
Δὲν ἤξερε τί νὰ πῇ , διότι ἦσαν τρομαγμένοι .
Τότε ἦλθε ἕνα σύννεφο καὶ τοὺς ἐσκέπασε καὶ φωνὴ ἀκούσθηκε ἀπὸ τὸ σύννεφο , « Αὐτὸς εἶναι ὁ Υἱός μου ὁ ἀγαπητός , αὐτὸν νὰ ἀκοῦτε » .
Καὶ ἔξαφνα ὅταν ἔστρεψαν τὰ βλέμματα γύρω , δὲν εἶδαν πλέον κανένα μαζί τους παρὰ τὸν Ἰησοῦν μόνον .
Καὶ ἐνῷ κατέβαιναν ἀπὸ τὸ βουνό , τοὺς διέταξε νὰ μὴ διηγηθοῦν σὲ κανένα ὅσα εἶδαν , παρὰ μόνον ὅταν ὁ Υἱὸς τοῦ ἀνθρώπου ἀναστηθῇ ἐκ νεκρῶν .
Καὶ ἐκράτησαν τὸν λόγον καὶ συζητοῦσαν μεταξύ τους τί σημαίνει τὸ νὰ ἀναστηθῇ ἐκ νεκρῶν .
Καὶ τὸν ἐρωτοῦσαν , « Γιατί λέγουν οἱ γραμματεῖς ὅτι πρέπει νὰ ἔλθῃ πρῶτα ὁ Ἠλίας ; » .
Αὐτὸς δὲ τοὺς ἀπάντησε , « Ὁ Ἠλίας ἀφοῦ ἔλθῃ πρῶτα , θὰ ἀποκαταστήσῃ ὅλα . Καὶ πῶς εἶναι γραμμένον διὰ τὸν Υἱὸν τοῦ ἀνθρώπου ὅτι θὰ πάθῃ πολλὰ καὶ θὰ περιφρονηθῇ ;
Ἀλλὰ σᾶς λέγω , ὅτι καὶ ὁ Ἠλίας ἔχει ἔλθει καὶ τοῦ ἔκαμαν ὅσα ἠθέλησαν , καθὼς εἶναι γραμμένον γι᾽ αὐτόν » .
Ὅταν ἦλθε εἰς τοὺς μαθητάς , εἶδε νὰ τοὺς ἔχῃ περιστοιχίσει πολὺς κόσμος καὶ γραμματεῖς νὰ συζητοῦν μαζί τους .
Καὶ ἀμέσως ὅλος ὁ κόσμος , μόλις τὸν εἶδαν , ἐθαμβώθηκαν καὶ ἔτρεξαν νὰ τὸν χαιρετήσουν .
Καὶ αὐτὸς ἐρώτησε τοὺς γραμματεῖς , « Τί συζητεῖτε μαζί τους ; » .
Καὶ ἕνας ἀπὸ τὸ πλῆθος ἀπεκρίθη , « Διδάσκαλε , σοῦ ἔφερα τὸν υἱόν μου , ποὺ ἔχει πνεῦμα ἄλαλον .
Ὅπου τὸν πιάσῃ , τὸν ρίχνει κάτω καὶ ἀφρίζει καὶ τρίζει τὰ δόντια καὶ γίνεται ξερός . Καὶ εἶπα εἰς τοὺς μαθητάς σου νὰ τὸ βγάλουν ἀλλὰ δὲν μπόρεσαν » .
Αὐτὸς δὲ ἀπεκρίθη , « Ὦ γενεὰ ἄπιστη , ἕως πότε θὰ εἶμαι μαζί σας , ἕως πότε θὰ σᾶς ἀνέχομαι ; Φέρετέ τον σ᾽ ἐμέ » .
Καὶ τοῦ τὸν ἔφεραν . Καὶ μόλις τὸ πνεῦμα τὸν εἶδε , ἀμέσως τὸν συνετάραξε καὶ ἔπεσε εἰς τὴν γῆν καὶ ἐκυλιότανε καὶ ἄφριζε .
Καὶ ἐρώτησε τὸν πατέρα του , « Πόσος καιρὸς εἶναι ἀπὸ τὸτε ποὺ τοῦ συνέβη αὐτό ; » . Αὐτὸς δὲ εἶπε , « Ἀπὸ παιδικῆς ἡλικίας .
Πολλὲς φορὲς καὶ στὴν φωτιὰ τὸν ἔρριξε καὶ στὰ νερά , διὰ νὰ τὸν ἐξολοθρεύσῃ . Ἀλλ᾽ ἂν μπορῇς νὰ κάνῃς τίποτε βοήθησέ μας , σπλαγχνίσου μας » .
Ὁ δὲ Ἰησοῦς τοῦ εἶπε , « Ἐὰν μπορῇς νὰ πιστέψῃς , ὅλα εἶναι δυνατὰ εἰς ἐκεῖνον ποὺ πιστεύει » .
Τότε ἐφώναξε ἀμέσως ὁ πατέρας τοῦ παιδιοῦ καὶ μὲ δάκρυα εἶπε , « Πιστεύω , Κύριε , βοήθησε τὴν ἀπιστίαν μου » .
Ὅταν δὲ ὁ Ἰησοῦς εἶδε ὅτι μαζεύεται κόσμος , ἐπέπληξε τὸ πνεῦμα τὸ ἀκάθαρτον καὶ τοῦ εἶπε , « Τὸ ἄλαλον καὶ κωφὸν πνεῦμα , ἐγὼ σὲ διατάσσω , ἔβγα ἀπὸ αὐτὸν καὶ νὰ μὴ μπῇς ποτὲ πλέον μέσα του » .
Αὐτό , ἀφοῦ ἐφώναξε καὶ τὸν ἐσπάραξε δυνατά , ἐβγῆκε , τὸ δὲ παιδὶ ἔγινε σὰν νεκρός , ὥστε πολλοὶ νὰ λέγουν ὅτι πέθανε .
Ἀλλ᾽ ὁ Ἰησοῦς τὸν ἔπιασε ἀπὸ τὸ χέρι , τὸν ἐσήκωσε καὶ ἐστάθηκε ὄρθιος .
Καὶ ὅταν ὁ Ἰησοῦς ἐμπῆκε στὸ σπίτι , τὸν ἐρώτησαν οἱ μαθηταί του ἰδιαιτέρως , « Γιατί ἐμεῖς δὲν μπορέσαμε νὰ τὸ βγάλωμε ; » .
Καὶ αὐτὸς τοὺς εἶπε , « Τὸ γένος αὐτὸ δὲν εἶναι δυνατὸν νὰ βγῇ μὲ κανένα ἄλλο μέσον παρὰ μὲ προσευχὴν καὶ νηστείαν » .
Καὶ ὅταν ἔφυγαν ἀπὸ ἐκεῖ , ἐπερνοῦσαν διὰ τῆς Γαλιλαίας καὶ ὁ Ἰησοῦς δὲν ἤθελε νὰ μάθῃ κανεὶς τίποτε ,
διότι ἐδίδασκε τοὺς μαθητάς του καὶ τοὺς ἔλεγε ὅτι ὁ Υἱὸς τοῦ ἀνθρώπου θὰ παραδοθῇ εἰς τὰ χέρια ἀνθρώπων καὶ θὰ τὸν θανατώσουν καὶ ἀφοῦ θανατωθῇ , τὴν τρίτην ἡμέραν θὰ ἀναστηθῇ .
Ἀλλ᾽ αὐτοὶ δὲν καταλάβαιναν τί ἔλεγε καὶ ἐφοβοῦντο νὰ τὸν ἐρωτήσουν .
Καὶ ἦλθαν εἰς τὴν Καπερναούμ . Καὶ ὅταν ἤτανε στὸ σπίτι , τοὺς ἐρώτησε , « Τί συζητούσατε εἰς τὸν δρόμον ; » .
Αὐτοὶ δ᾽ ἐσιωποῦσαν , διότι εἶχαν συζητήσει ἀναμεταξύ τους εἰς τὸν δρόμον , ποιός εἶναι μεγαλύτερος .
Καὶ ἀφοῦ ἐκάθησε , ἐφώναξε τοὺς δώδεκα καὶ τοὺς λέγει , « Ἐὰν κανεὶς θέλῃ νὰ εἶναι πρῶτος , πρέπει νὰ εἶναι ὁ τελευταῖος ὅλων καὶ ὑπηρέτης ὅλων » .
Ὕστερα ἐπῆρε ἕνα παιδί , τὸ ἔβαλε εἰς τὸ μέσον καὶ ἀφοῦ τὸ ἀγκάλιασε τοὺς εἶπε ,
« Ὅποιος δεχθῇ ἕνα τέτοιο παιδὶ εἰς τὸ ὄνομά μου , δέχεται ἐμέ , καὶ ὅποιος δεχθῇ ἐμέ , δὲν δέχεται ἐμὲ ἀλλὰ ἐκεῖνον ποὺ μὲ ἔστειλε » .
Ὁ Ἰωάννης τοῦ εἶπε , « Διδάσκαλε , εἴδαμε κάποιον νὰ βγάζῃ δαιμόνια μὲ τὸ ὄνομά σου , ὁ ὁποῖος δὲν μᾶς ἀκολουθεῖ καὶ τὸν ἐμποδίσαμε , διότι δὲν μᾶς ἀκολουθοῦσε » .
Ὁ δὲ Ἰησοῦς εἶπε , « Μὴ τὸν ἐμποδίζετε , διότι δὲν εἶναι κανεὶς ὁ ὁποῖος θὰ κάνῃ θαῦμα μὲ τὸ ὄνομά μου καὶ θὰ μπορέσῃ γρήγορα νὰ μὲ κακολογήσῃ .
Διότι ὅποιος δὲν εἶναι ἐναντίον μας , εἶναι μὲ τὸ μέρος μας .
Καὶ ὅποιος σᾶς ποτίσῃ ἕνα ποτῆρι νερὸ εἰς τὸ ὄνομά μου , διότι εἶσθε τοῦ Χριστοῦ , ἀλήθεια σᾶς λέγω , ὅτι δὲν θὰ χάσῃ τὴν ἀνταμοιβήν του » .
« Καὶ ὅποιος σκανδαλίσῃ ἕναν ἀπὸ αὐτοὺς τοὺς μικρούς , ποὺ πιστεύουν σ᾽ ἐμέ , εἶναι καλύτερα γι᾽ αὐτὸν νὰ κρεμάσῃ εἰς τὸν τράχηλόν του μιὰ μυλόπετρα καὶ νὰ ριφθῇ εἰς τὴν θάλασσαν .
Καὶ ἐὰν τὸ χέρι σου σὲ σκανδαλίζῃ , κόψε το , διότι εἶναι καλύτερα νὰ μπῇς εἰς τὴν ζωὴν κουλλὸς παρὰ νὰ ἔχῃς δύο χέρια καὶ νὰ πᾷς εἰς τὴν γέενναν , εἰς τὴν φωτιά , ποὺ δὲν σβήνει , [
ὅπου τὸ σκουλῆκι τους δὲν πεθαίνει καὶ ἡ φωτιὰ δὲν σβήνει ] .
Καὶ ἐὰν τὸ πόδι σου σὲ σκανδαλίζῃ , κόψε το · εἶναι καλύτερα νὰ μπῇς εἰς τὴν ζωὴν χωλὸς παρὰ νὰ ἔχῃς δύο πόδια καὶ νὰ ριφθῇς εἰς τὴν γέενναν , εἰς τὴν φωτιά , ποὺ δὲν σβήνει ,
[ ὅπου τὸ σκουλῆκι τους δὲν πεθαίνει καὶ ἡ φωτιὰ δὲν σβήνει ] .
Καὶ ἐὰν τὸ μάτι σου σὲ σκανδαλίζῃ , βγάλε το · εἶναι καλύτερα νὰ μπῇς μονόφθαλμος εἰς τὴν βασιλείαν τοῦ Θεοῦ παρὰ νὰ ἔχῃς δύο μάτια καὶ νὰ ριφθῇς εἰς τὴν γέενναν ,
ὅπου τὸ σκουλῆκι τους δὲν πεθαίνει καὶ ἡ φωτιὰ δὲν σβήνει .
Διότι ὁ καθένας μὲ τὴν φωτιὰ θὰ ἁλατισθῇ ὅπως κάθε θυσία μὲ τὸ ἁλάτι θὰ ἁλατισθῇ .
Τὸ ἁλάτι εἶναι καλό . Ἐὰν ὅμως τὸ ἁλάτι γίνῃ ἀνάλατο , μὲ τί θὰ τὸ ἀρτύσετε ; Διατηρεῖτε μέσα σας ἁλάτι καὶ ἔχετε εἰρήνην μεταξύ σας » .

Καὶ ἔφυγε ἀπ᾽ ἐκεῖ καὶ ἦλθε εἰς τὰ σύνορα τῆς Ἰουδαίας καὶ πέραν ἀπὸ τὸν Ἰορδάνην . Καὶ βαδίζει μαζί του πάλιν πολὺς κόσμος , καί , ὅπως συνήθιζε , πάλιν τοὺς ἐδίδασκε .
Καὶ ἦλθαν οἱ Φαρισαῖοι καὶ τὸν ἐρωτοῦσαν , μὲ σκοπὸν νὰ τὸν πειράξουν , ἐὰν ἐπιτρέπεται εἰς τὸν ἄνδρα νὰ χωρίσῃ τὴν γυναῖκά του .
Αὐτὸς δὲ τοὺς ἀπεκρίθη , « Τί σᾶς διέταξε ὁ Μωϋσῆς ; » .
Ἐκεῖνοι εἶπαν , « Ὁ Μωϋσῆς ἐπέτρεψε νὰ γράψῃ ὁ ἄνδρας ἕνα ἔγγραφον διαζυγίου καὶ νὰ τὴν χωρίσῃ » .
Ὁ δὲ Ἰησοῦς τοὺς εἶπε , « Ἐξ αἰτίας τῆς σκληροκαρδίας σας ἔγραψε ὁ Μωϋσῆς τὴν ἐντολὴν αὐτήν ,
ἀλλ᾽ ἀπὸ τὴν ἀρχὴν τῆς δημιουργίας ἄνδρες καὶ γυναῖκες τοὺς ἐδημιούργησε ὁ Θεός .
Γι᾽ αὐτὸ ὁ ἄνδρας θὰ ἐγκαταλείψῃ τὸν πατέρα του καὶ τὴν μητέρα του καὶ θὰ προσκολληθῇ εἰς τὴν γυναῖκά του καὶ θὰ ἀποτελέσουν οἱ δύο μίαν σάρκα .
Ὥστε δὲν εἶναι πλέον δύο ἀλλὰ μία σάρκα .
Ἐκεῖνο λοιπὸν ποὺ ὁ Θεὸς ἕνωσε , ὁ ἄνθρωπος δὲν πρέπει νὰ τὸ χωρίζῃ » .
Καὶ εἰς τὸ σπίτι πάλιν τὸν ἐρώτησαν οἱ μαθηταί του διὰ τὸ ζήτημα αὐτό .
Καὶ τοὺς λέγει , « Ἐκεῖνος ποὺ θὰ χωρίσῃ τὴν γυναῖκά του καὶ θὰ νυμφευθῇ ἄλλην , αὐτὸς διαπράττει μοιχείαν ἐναντίον της .
Καὶ ἂν μία γυναῖκα χωρίσῃ τὸν ἄνδρα της καὶ πάρῃ ἄλλον , διαπράττει μοιχείαν » .
Τοῦ ἔφεραν παιδιὰ διὰ νὰ τὰ ἀγγίξῃ , ἀλλ᾽ οἱ μαθηταὶ τοὺς ἐπέπλητταν .
Ὅταν εἶδε αὐτὸ ὁ Ἰησοῦς , ἀγανάκτησε καὶ τοὺς εἶπε , « Ἀφῆστε τὰ παιδιὰ νὰ ἔλθουν σ᾽ ἐμέ , μὴ τὰ ἐμποδίζετε , διότι σὲ τέτοιους ἀνήκει ἡ βασιλεία τῶν οὐρανῶν .
Ἀλήθεια σᾶς λέγω , ἐκεῖνος ποὺ δὲν θὰ δεχθῇ τὴν βασιλεία τοῦ Θεοῦ σὰν παιδί , δὲν θὰ μπῇ σ᾽ αὐτήν » .
Καὶ ἀφοῦ τὰ ἀγκάλιασε , ἔβαλε τὰ χέρια του ἐπάνω τους καὶ τὰ εὐλογοῦσε .
Καὶ ἐνῷ ἔβγαινε εἰς τὸν δρόμον , ἕνας ἔτρεξε νὰ τὸν πλησιάσῃ καί , γονατιστός , τὸν ἐρωτοῦσε , « Διδάσκαλε ἀγαθέ , τί νὰ κάνω διὰ νὰ κληρονομήσω ζωὴν αἰώνιον ; » .
Ὁ δὲ Ἰησοῦς τοῦ εἶπε , « Γιατί μὲ λὲς ἀγαθόν ; Δὲν εἶναι κανεὶς ἀγαθὸς παρὰ μόνον ὁ Θεός .
Τὰς ἐντολὰς τὰς ξέρεις , Νὰ μὴ μοιχεύσῃς , νὰ μὴ φονεύσῃς , νὰ μὴ κλέψῃς , νὰ μὴ ψευδομαρτυρήσῃς , νὰ μὴ ἐξαπατήσῃς , νὰ τιμᾷς τὸν πατέρα σου καὶ τὴν μητέρα σου » .
Αὐτὸς δὲ τοῦ εἶπε , « Διδάσκαλε , ὅλα αὐτὰ τὰ ἐφύλαξα ἀπὸ τὴν νεότητά μου » .
Ὁ Ἰησοῦς τὸν ἐκύτταξε κατὰ πρόσωπον , τὸν ἀγάπησε καὶ τοῦ εἶπε , « Ἕνα σοῦ λείπει · πήγαινε , πώλησε ὅσα ἔχεις καὶ δός τα σὲ πτωχοὺς καὶ θὰ ἔχῃς θησαυρὸν εἰς τὸν οὐρανὸν καὶ ἔλα νὰ μὲ ἀκολουθήσῃς , ἀφοῦ σηκώσῃς τὸν σταυρόν σου » .
Μὲ τὰ λόγια αὐτὰ ἐκεῖνος ἔγινε σκυθρωπὸς καὶ ἔφυγε λυπημένος , διότι εἶχε πολλὰ κτήματα .
Καὶ ὁ Ἰησοῦς ἔστρεψε γύρω τὸ βλέμμα του καὶ λέγει εἰς τοὺς μαθητάς του , « Πόσον δύσκολα ἐκεῖνοι , ποὺ ἔχουν τὰ χρήματα , θὰ μποῦν εἰς τὴν βασιλείαν τοῦ Θεοῦ » .
Οἱ μαθηταὶ κατεπλάγησαν μὲ τὰ λόγια του . Ὁ δὲ Ἰησοῦς ἔλαβε πάλιν τὸν λόγον καὶ τοὺς εἶπε , « Παιδιά μου , πόσον δύσκολον εἶναι δι᾽ ἐκείνους ποὺ ἔχουν τὴν ἐμπιστοσύνην τους εἰς τὰ χρήματα νὰ μποῦν εἰς τὴν βασιλείαν τοῦ Θεοῦ .
Εἶναι εὐκολώτερον νὰ περάσῃ μία καμήλα ἀπὸ τὴν τρύπα μιᾶς βελόνας παρὰ νὰ μπῇ πλούσιος εἰς τὴν βασιλείαν τοῦ Θεοῦ » .
Ἀλλ᾽ αὐτοὶ ἐδοκίμαζαν μεγαλύτερην ἔκπληξιν καὶ ἔλεγαν μεταξύ τους , « Τότε ποιός μπορεῖ νὰ σωθῇ ; » .
Ὁ Ἰησοῦς τοὺς ἐκύτταξε κατὰ πρόσωπον καὶ λέγει , « Διὰ τοὺς ἀνθρώπους αὐτὸ εἶναι ἀδύνατον ἀλλ᾽ ὄχι διὰ τὸν Θεόν . Ὅλα εἶναι δυνατὰ εἰς τὸν Θεόν » .
Τότε ἄρχισε ὁ Πέτρος νὰ τοῦ λέγῃ , « Νά , ἐμεῖς ἀφήσαμεν ὅλα καὶ σὲ ἀκολουθήσαμε » .
Ὁ Ἰησοῦς εἶπε , « Ἀλήθεια σᾶς λέγω , δὲν ὑπάρχει κανεὶς ποὺ ἄφησε σπίτι ἢ ἀδελφοὺς ἢ ἀδελφὰς ἢ πατέρα ἢ μητέρα ἢ γυναῖκα ἢ παιδιὰ ἢ χωράφια ἐξ αἰτίας ἐμοῦ καὶ τοῦ εὐαγγελίου ,
ποὺ δὲν θὰ λάβῃ ἑκατὸ φορὲς περισσότερα τώρα στὸν κόσμον αὐτὸν σπίτια καὶ ἀδελφοὺς καὶ ἀδελφὰς καὶ μητέρας καὶ παιδιὰ καὶ χωράφια ἐν μέσῳ διωγμῶν , εἰς δὲ τὸν μέλλοντα κόσμον ζωὴν αἰώνιον .
Πολλοὶ ποὺ εἶναι πρῶτοι , θὰ γίνουν τελευταῖοι , καὶ οἱ τελευταῖοι πρῶτοι » .
Ἀνέβαιναν τὸν δρόμον πρὸς τὰ Ἱεροσόλυμα καὶ ὁ Ἰησοῦς ἐβάδιζε πρὶν ἀπ᾽ αὐτοὺς καὶ ἦσαν κατάπληκτοι , ἐκεῖνοι δὲ ποὺ ἀκολουθοῦσαν ἐφοβοῦντο . Καὶ ἐπῆρε πάλιν κατὰ μέρος τοὺς δώδεκα καὶ ἄρχισε νὰ τοὺς λέγῃ τὰ μέλλοντα νὰ τοῦ συμβοῦν ,
ὅτι , « Ἰδού , ἀναβαίνομεν εἰς τὰ Ἱεροσόλυμα καὶ ὁ Υἱὸς τοῦ ἀνθρώπου θὰ παραδοθῇ εἰς τοὺς ἀρχιερεῖς καὶ τοὺς γραμματεῖς καὶ θὰ τὸν καταδικάσουν εἰς θάνατον καὶ θὰ τὸν παραδώσουν εἰς τοὺς ἐθνικούς .
Θὰ τὸν ἐμπαίξουν καὶ θὰ τὸν μαστιγώσουν , θὰ τὸν φτύσουν καὶ θὰ τὸν θανατώσουν καὶ τὴν τρίτην ἡμέραν θὰ ἀναστηθῇ » .
Καὶ τὸν πλησιάζουν ὁ Ἰάκωβος καὶ ὁ Ἰωάννης , οἱ υἱοὶ τοῦ Ζεβεδαίου καὶ τοῦ λέγουν , « Διδάσκαλε , θέλομεν ἐκεῖνο , ποὺ θὰ σοῦ ζητήσωμεν , νὰ μᾶς τὸ κάνῃς » .
Αὐτὸς δὲ τοὺς εἶπε , « Τί θέλετε νὰ σᾶς κάνω ; » .
Ἐκεῖνοι τοῦ εἶπαν , « Δός μας νὰ καθήσωμεν ὁ ἕνας εἰς τὰ δεξιά σου καὶ ὁ ἄλλος εἰς τὰ ἀριστερά σου ὅταν ἔλθῃ ἡ ἡμέρα τῆς δόξης σου » .
Ὁ Ἰησοῦς τοὺς εἶπε , « Δὲν ξέρετε τί ζητᾶτε . Μπορεῖτε νὰ πιῆτε τὸ ποτῆρι , ποὺ ἐγὼ πίνω καὶ νὰ βαπτισθῆτε τὸ βάπτισμα , ποὺ ἐγὼ βαπτίζομαι ; » .
Ἐκεῖνοι εἶπαν , « Μποροῦμε » . Ὁ Ἰησοῦς τοὺς εἶπε , « Τὸ ποτῆρι ποὺ ἐγὼ θὰ πιῶ , θὰ τὸ πιῆτε καὶ θὰ βαπτισθῆτε τὸ βάπτισμα , τὸ ὁποῖον ἐγὼ βαπτίζομαι .
Τὸ νὰ σᾶς βάλω ὅμως νὰ καθήσετε εἰς τὰ δεξιά μου ἢ εἰς τὰ ἀριστερά , δὲν εἶναι δικαίωμά μου νὰ τὸ δώσω ἀλλ᾽ εἶναι δι᾽ ἐκείνους , διὰ τοὺς ὁποίους ἔχει ἑτοιμασθῆ » .
Καὶ ὅταν οἱ δέκα τὸ ἄκουσαν , ἄρχισαν νὰ ἀγανακτοῦν ἐναντίον τοῦ Ἰακώβου καὶ τοῦ Ἰωάννου .
Ὁ δὲ Ἰησοῦς τοὺς ἐκάλεσε καὶ τοὺς λέγει , « Ξέρετε ὅτι ἐκεῖνοι ποὺ θεωροῦνται ἄρχοντες τῶν ἐθνῶν , τὰ καταδυναστεύουν , καὶ οἱ μεγάλοι ἄνδρες τους τὰ καταπιέζουν .
Μεταξύ σας ὅμως δὲν θὰ συμβαίνῃ τὸ ἴδιο . Ἀλλ᾽ ἐκεῖνος ποὺ θέλει νὰ γίνῃ μεγάλος μεταξύ σας , θὰ εἶναι ὑπηρέτης σας ,
καὶ ἐκεῖνος ποὺ θέλει νὰ εἶναι μεταξύ σας πρῶτος , θὰ εἶναι δοῦλος ὅλων .
Διότι καὶ ὁ Υἱὸς τοῦ ἀνθρώπου δὲν ἦλθε νὰ ὑπηρετηθῇ ἀλλὰ νὰ ὑπηρετήσῃ καὶ νὰ δώσῃ τὴν ζωήν του λύτρον διὰ πολλούς » .
Καὶ ἔρχονται εἰς τὴν Ἱεριχώ . Καὶ ὅταν ἔβγαινε ἀπὸ τὴν Ἱεριχὼ αὐτὸς καὶ οἱ μαθηταί του καὶ λαὸς ἀρκετός , ὁ υἱὸς τοῦ Τιμαίου , ὁ Βαρτίμαιος , τυφλός , ἐκαθότανε κοντὰ εἰς τὸν δρόμον καὶ ζητοῦσε ἐλεημοσύνη .
Καὶ ὅταν ἄκουσε ὅτι ὁ Ἰησοῦς ὁ Ναζωραῖος ἦτο ἐκεῖ , ἄρχισε νὰ φωνάζῃ καὶ νὰ λέῃ , « Υἱὲ τοῦ Δαυΐδ , Ἰησοῦ , ἐλέησέ με » .
Καὶ πολλοὶ τὸν ἐπέπλητταν διὰ νὰ σιωπήσῃ · ἀλλ᾽ αὐτὸς πολὺ περισσότερον ἐφώναζε , « Υἱὲ τοῦ Δαυῒδ ἐλέησέ με » .
Καὶ ὁ Ἰησοῦς ἐστάθηκε καὶ εἶπε , « Φωνάξτε τον » . Καὶ φωνάζουν τὸν τυφλὸν καὶ τοῦ λέγουν , « Ἔχε θάρρος , σήκω , σὲ φωνάζει » .
Αὐτὸς ἐπέταξε τὸ ἐπανωφόρι του , ἐσηκώθηκε καὶ ἦλθε εἰς τὸν Ἰησοῦν .
Ὁ Ἰησοῦς τοῦ εἶπε , « Τί θέλεις νὰ σοῦ κάνω ; » . Ὁ τυφλὸς τοῦ ἀπαντᾶ , « Διδάσκαλε , νὰ ἀνακτήσω τὴν ὅρασίν μου » .
Καὶ ὁ Ἰησοῦς τοῦ εἶπε , « Πήγαινε , ἡ πίστις σου σὲ ἔσωσε » . Καὶ ἀμέσως ἀπέκτησε πάλιν τὴν ὅρασίν του καὶ ἀκολουθοῦσε τὸν Ἰησοῦν εἰς τὸν δρόμον .

Καὶ ὅταν ἐπλησίασαν εἰς τὰ Ἱεροσόλυμα , εἰς τὴν Βηθφαγὴ καὶ τὴν Βηθανίαν πλησίον τοῦ ὄρους τῶν Ἐλαιῶν , στέλλει δύο ἀπὸ τοὺς μαθητάς του
καὶ τοὺς λέγει , « Πηγαίνετε εἰς τὸ ἀπέναντί σας χωριό , καὶ ἀμέσως μόλις μπῆτε θὰ βρῆτε ἕνα πουλάρι δεμένο , εἰς τὸ ὁποῖον κανεὶς ἄνθρωπος ἀκόμη δὲν ἐκάθησε . Λύσατέ το καὶ φέρετέ το .
Καὶ ἐὰν κανεὶς σᾶς πῇ , « Γιατί τὸ κάνετε αὐτό ; » , νὰ πῆτε : « Ὁ Κύριος τὸ ἔχει ἀνάγκην καὶ ἀμέσως θὰ τὸ στείλῃ πάλιν ἐδῶ » .
Τότε ἔφυγαν καὶ εὑρῆκαν ἕνα πουλάρι δεμένο κοντὰ σὲ μιὰ πόρτα ἔξω εἰς τὸν δρόμον καὶ τὸ ἔλυσαν .
Μερικοὶ ἀπὸ ἐκείνους , ποὺ ἐστέκοντο ἐκεῖ , τοὺς εἶπαν , « Τί κάνετε καὶ λύνετε τὸ πουλάρι ; » .
Αὐτοὶ τοὺς ἀπήντησαν ὅπως τοὺς παρήγγειλε ὁ Ἰησοῦς , καὶ ἐκεῖνοι τοὺς ἄφησαν .
Καὶ ἔφεραν τὸ πουλάρι εἰς τὸν Ἰησοῦν καὶ βάζουν εἰς αὐτὸ τὰ ἐνδύματά τους καὶ ἐκάθησε ἐπάνω του .
Καὶ πολλοὶ ἔστρωσαν τὰ ἐνδύματά τους εἰς τὸν δρόμον , ἄλλοι δὲ ἔκοβαν κλαδιὰ ἀπὸ τὰ δένδρα καὶ ἔστρωναν εἰς τὸν δρόμον .
Καὶ ἐκεῖνοι ποὺ ἐβάδιζαν ἐμπρὸς καὶ ἐκεῖνοι ποὺ ἀκολουθοῦσαν , ἐφώναζαν , Ὡσαννά · εὐλογημένος ἐκεῖνος , ποὺ ἔρχεται εἰς τὸ ὄνομα τοῦ Κυρίου .
Εὐλογημένη ἂς εἶναι ἡ ἐρχομένη βασιλεία εἰς τὸ ὄνομα τοῦ Κυρίου τοῦ πατέρα μας Δαυΐδ , Ὡσαννὰ ἐν τοῖς ὑψίστοις .
Καὶ ἐμπῆκε ὁ Ἰησοῦς εἰς τὰ Ἱεροσόλυμα εἰς τὸν ναὸν καὶ ἀφοῦ ἐκύτταξε γύρω παντοῦ , ἐπειδὴ ἡ ὥρα ἦτο ἤδη προχωρημένη , ἐβγῆκε εἰς τὴν Βηθανίαν μαζὶ μὲ τοὺς δώδεκα .
Τὴν ἑπομένην ἡμέραν , ὅταν ἐβγῆκαν ἀπὸ τὴν Βηθανίαν , ἐπείνασε .
Καὶ ὅταν εἶδε ἀπὸ μακρυὰ μιὰ συκιὰ μὲ φύλλα , ἐπῆγε μήπως τυχὸν βρῆ κάτι σ᾽ αὐτήν . Ἀλλ᾽ ὅταν ἦλθε ἐκεῖ , δὲν βρῆκε τίποτε παρὰ φύλλα διότι δὲν ἦτο ὁ καιρὸς τῶν σύκων .
Καὶ τότε τῆς εἶπε , « Κανεὶς πλέον νὰ μὴ φάγῃ ποτὲ καρπὸν ἀπὸ σέ » . Καὶ ἄκουαν οἱ μαθηταί του .
Καὶ ἔρχονται εἰς τὰ Ἱεροσόλυμα . Καὶ ὅταν ἐμπῆκε εἰς τὸν ναόν , ἄρχισε νὰ διώχνῃ ἐκείνους ποὺ ἐπωλοῦσαν καὶ ἀγόραζαν εἰς τὸν ναὸν καὶ ἀνέτρεψε τὰ τραπέζια τῶν ἀργυραμοιβῶν καὶ τὰ καθίσματα ἐκείνων ποὺ ἐπωλοῦσαν περιστέρια
καὶ δὲν ἐπέτρεπε νὰ μεταφέρῃ κανεὶς τίποτε διὰ μέσου τοῦ ναοῦ .
Καὶ ἐδίδασκε καὶ τοὺς ἔλεγε , « Δὲν εἶναι γραμμένον ὅτι ὁ οἶκός μου θὰ ὀνομασθῇ οἶκος προσευχῆς δι᾽ ὄλα τὰ ἔθνη ; Σεῖς ὅμως τὸν ἐκάνατε φωληὰ ληστῶν » .
Οἱ ἀρχιερεῖς καὶ οἱ γραμματεῖς ἄκουσαν τί συνέβη καὶ ἐζητοῦσαν μέσον διὰ νὰ τὸν ἐξολοθρεύσουν , διότι τὸν ἐφοβοῦντο ἐπειδὴ ὅλος ὁ κόσμος ἦτο κατάπληκτος ἀπὸ τὴν διδασκαλίαν του .
Καὶ ὅταν ἐβράδυασε ἐβγῆκε ἀπὸ τὴν πόλιν . Ἡ δύναμις τῆς πίστεως
Τὸ πρωῒ καθὼς ἐπερνοῦσαν ἀπὸ κοντὰ εἶδαν τὴν συκιὰ ξεραμένη ἀπὸ τὴν ρίζαν .
Καὶ ἐθυμήθηκε ὁ Πέτρος καὶ τοῦ λέγει , « Ραββί , κύτταξε , ἡ συκιὰ ποὺ καταράσθηκες , ἔχει ξεραθῆ » .
Καὶ ὁ Ἰησοῦς τοὺς ἀπεκρίθη , « Νὰ ἔχετε πίστιν εἰς τὸν Θεόν .
Ἀλήθεια σᾶς λέγω , ὅτι ὅποιος πῇ εἰς τὸ βουνὸ αὐτό , « Σήκω καὶ μετατοπίσου εἰς τὴν θάλασσαν » , καὶ δὲν ἀμφιβάλλει μέσα του ἀλλὰ πιστεύει ὅτι ἐκεῖνο ποὺ λέγει , γίνεται , θὰ τοῦ γίνῃ ὅ , τι ἂν πῇ .
Διὰ τοῦτο σᾶς λέγω , ὅτι ὅλα ὅσα ζητᾶτε ὅταν προσεύχεσθε , νὰ πιστεύετε ὅτι θὰ τὰ πάρετε , καὶ θὰ σᾶς γίνουν .
Καὶ ὅταν στέκεσθε νὰ προσευχηθῆτε , συγχωρῆστε ἐὰν ἔχετε κάτι ἐναντίον οἱουδήποτε , διὰ νὰ συγχωρήσῃ τὰς ἁμαρτίας σας καὶ ὁ Πατέρας σας , ποὺ εἶναι εἰς τοὺς οὐρανούς .
[ Ἀλλ᾽ ἐὰν σεῖς δὲν συγχωρῆτε , οὔτε ὁ Πατέρας σας θὰ συγχωρήσῃ τὰς ἁμαρτίας σας ] » .
Καὶ ἔρχονται πάλιν εἰς τὰ Ἱεροσόλυμα . Καὶ ἐνῷ περπατοῦσε εἰς τὸν ναόν , ἔρχονται πρὸς αὐτὸν οἱ ἀρχιερεῖς καὶ οἱ γραμματεῖς καὶ οἱ πρεσβύτεροι
καὶ τοῦ λέγουν , « Μὲ ποιάν ἐξουσίαν κάνεις αὐτά ; Ποιός σοῦ ἔδωσε αὐτὴν τὴν ἐξουσίαν νὰ κάνῃς αὐτά ; » .
Ὁ Ἰησοῦς τοὺς ἀπήντησε , « Θὰ σᾶς κάνω καὶ ἐγὼ μίαν ἐρώτησιν καὶ νὰ μοῦ ἀπαντήσετε καὶ τότε θὰ σᾶς πῶ μὲ ποιάν ἐξουσίαν κάνω αὐτά .
Τὸ βάπτισμα τοῦ Ἰωάννου ἦτο ἀπὸ τὸν οὐρανὸν ἢ ἀπὸ τοὺς ἀνθρώπους ; Ἀποκριθῆτε μου » .
Καὶ συνεσκέπτοντο μεταξύ τους , « Ἐὰν ποῦμε , ἀπὸ τὸν οὐρανόν » , θὰ πῆ : « Γιατί λοιπὸν δὲν ἐπιστέψατε σ᾽ αὐτόν ; » .
Ἀλλ᾽ ἐὰν ποῦμε , « Ἀπὸ τοὺς ἀνθρώπους » , — ἐφοβοῦντο τὸν λαόν , διότι ἐπίστευαν ὅτι ὁ Ἰωάννης ἦτο πραγματικὰ προφήτης .
Καὶ ἀπεκρίθησαν εἰς τὸν Ἰησοῦν , « Δὲν γνωρίζομεν » . Καὶ ὁ Ἰησοῦς τοὺς λέγει , « Οὔτε ἐγὼ σᾶς λέγω μὲ ποιάν ἐξουσίαν κάνω αὐτά » .


Καὶ ἄρχισε νὰ τοὺς μιλῇ μὲ παραβολές , « Ἕνας ἄνθρωπος ἐφύτεψε ἕνα ἀμπέλι , τὸ περιέφραξε , ἔσκαψε στέρνα κάτω ἀπὸ τὸ πατητῆρι καὶ ἔκτισε πύργον . Τὸ ἐνοίκιασε εἰς γεωργοὺς καὶ ἔφυγε εἰς ξένην χώραν .
Ὅταν ἦλθε ὁ καιρὸς ἔστειλε εἰς τοὺς γεωργοὺς ἕνα δοῦλον , διὰ νὰ πάρῃ ἀπὸ τοὺς γεωργοὺς τὸ μερίδιόν του ἀπὸ τοὺς καρποὺς τοῦ ἀμπελιοῦ .
Αὐτὸν τὸν ἔπιασαν , τὸν ἔδειραν καὶ τὸν ἔστειλαν πίσω μὲ ἀδειανὰ χέρια .
Καὶ πάλιν ἔστειλε εἰς αὐτοὺς ἄλλον δοῦλον , τὸν ὁποῖον ἐλιθοβόλησαν , τὸν ἐτραυμάτισαν εἰς τὸ κεφάλι καὶ τὸν ἀπέστειλαν κακοποιημένον .
Ἔστειλε καὶ ἄλλον , τὸν ὁποῖον ἐσκότωσαν , καὶ πολλοὺς ἄλλους , ἐκ τῶν ὁποίων μερικοὺς ἔδειραν καὶ ἄλλους ἐσκότωσαν .
Τοῦ ἔμεινε ἀκόμη ἕνας , ὁ υἱός του ὁ ἀγαπητός , τοὺς ἔστειλε καὶ αὐτὸν τελευταῖον καὶ εἶπε , « Θὰ ἐντραποῦν τὸν υἱόν μου » .
Οἱ γεωργοὶ ὅμως εἶπαν μεταξύ τους , « Αὐτὸς εἶναι ὁ κληρονόμος . Ἐμπρὸς νὰ τὸν σκοτώσωμεν καὶ ἡ κληρονομία θὰ εἶναι δική μας » .
Καὶ ἀφοῦ τὸν συνέλαβαν , τὸν ἐσκότωσαν καὶ τὸν ἔρριξαν ἔξω ἀπὸ τὸ ἀμπέλι .
Τί λοιπὸν θὰ κάμῃ ὁ κύριος τοῦ ἀμπελιοῦ ; Θὰ ἔλθῃ καὶ θὰ ἐξολοθρεύσῃ τοὺς γεωργοὺς τούτους καὶ θὰ δώσῃ τὸ ἀμπέλι σὲ ἄλλους .
Οὔτε τὴν γραφὴν αὐτὴν διαβάσατε : Ὁ λίθος ποὺ ἀπέρριψαν οἱ οἰκοδόμοι , ἔγινε ἀκρογωνιαῖος λίθος ·
ἀπὸ τὸν Κύριον ἔγινε αὐτὸ καὶ φαίνεται θαυμαστὸν εἰς τὰ μάτια μας ; » .
Ἐζητοῦσαν δὲ νὰ τὸν συλλάβουν διότι ἐννόησαν ὅτι δι᾽ αὐτοὺς εἶπε τὴν παραβολήν , ἀλλ᾽ ἐφοβήθησαν τὸν λαόν . Καὶ τὸν ἄφησαν καὶ ἔφυγαν .
Στέλλουν εἰς αὐτὸν μερικοὺς ἀπὸ τοὺς Φαρισαίους καὶ τοὺς Ἡρωδιανοὺς διὰ νὰ τὸν πιάσουν μὲ λόγια .
Αὐτοὶ δὲ ἦλθαν καὶ τοῦ λέγουν , « Διδάσκαλε , ξέρομεν ὅτι εἶσαι ἀληθὴς καὶ δὲν σὲ μέλει γιὰ κανένα , διότι δὲν λαβαίνεις ὑπ᾽ ὄψιν σου τὸ πρόσωπον τῶν ἀνθρώπων ἀλλὰ διδάσκεις τὸν δρόμον τοῦ Θεοῦ σύμφωνα πρὸς τὴν ἀλήθειαν . Ἐπιτρέπεται νὰ δώσωμεν φόρον εἰς τὸν Καίσαρα ἢ ὄχι ; Νὰ δώσωμεν ἢ νὰ μὴ δώσωμεν ; » .
Αὐτὸς , ἐπειδὴ ἐγνώριζε τὴν ὑποκρισίαν τους , τοὺς εἶπε , « Γιατί μὲ πειράζετε ; Φέρετέ μου ἕνα δηνάριον νὰ ἰδῶ » .
Ὅταν τοῦ τὸ ἔφεραν , τοὺς λέγει , « Τίνος εἶναι αὐτὴ ἡ εἰκόνα καὶ ἡ ἐπιγραφή ; » . Ἐκεῖνοι εἶπαν , « Τοῦ Καίσαρος » .
Καὶ ὁ Ἰησοῦς τοὺς εἶπε , « Δῶστε εἰς τὸν Καίσαρα ὅσα ὀφείλονται εἰς τὸν Καίσαρα καὶ εἰς τὸν Θεὸν ὅσα ὀφείλονται εἰς τὸν Θεόν » . Καὶ αὐτοὶ τὸν ἐθαύμασαν .
Ἔρχονται εἰς αὐτὸν οἱ Σαδδουκαῖοι , οἱ ὁποῖοι λέγουν ὅτι δὲν ὑπάρχει ἀνάστασις νεκρῶν , καὶ τοῦ ἔθεσαν τὴν ἑξῆς ἐρώτησιν ,
« Διδάσκαλε , ὁ Μωϋσῆς μᾶς ἄφησε γραπτὴν ἐντολὴν ὅτι ἐὰν πεθάνῃ ὁ ἀδελφὸς ἑνὸς καὶ ἀφήσῃ γυναῖκα ἀλλὰ δὲν ἀφήσῃ παιδί , νὰ πάρῃ ὁ ἀδελφός του τὴν γυναῖκα διὰ νὰ φέρῃ ἀπογόνους εἰς τὸν ἀδελφόν του .
Ἦσαν λοιπὸν ἑπτὰ ἀδελφοί . Καὶ ὁ πρῶτος ἐπῆρε μιὰ γυναῖκα καὶ ὅταν ἐπέθανε δὲν ἄφησε ἀπόγονον .
Καὶ ὁ δεύτερος τὴν ἐπῆρε καὶ ἐπέθανε , ἀλλ᾽ οὔτε καὶ αὐτὸς ἄφησε ἀπόγονον καὶ ὁ τρίτος ὁμοίως .
Καὶ οἱ ἑπτὰ τὴν ἐπῆραν καὶ δὲν ἄφησαν ἀπόγονον . Τελευταία ἀπὸ ὅλους ἐπέθανε καὶ ἡ γυναῖκα .
Κατὰ τὴν ἀνάστασιν , ὅταν θὰ ἀναστηθοῦν , σὲ ποιόν ἀπὸ αὐτοὺς θὰ ἀνήκῃ ἡ γυναῖκα ; Διότι καὶ οἱ ἑπτὰ τὴν εἶχαν σύζυγον » .
Ὁ Ἰησοῦς τοὺς ἀπήντησε , « Δὲν εἶναι αὐτὸς ὁ λόγος ποὺ πλανᾶσθε , τὸ ὅτι δὲν γνωρίζετε τὰς γραφὰς οὔτε τὴν δύναμιν τοῦ Θεοῦ ;
Διότι ὅταν ἀναστηθοῦν ἐκ νεκρῶν , οὔτε νυμφεύονται οὔτε ὑπανδρεύονται , ἀλλὰ εἶναι ὅπως οἱ ἄγγελοι εἰς τοὺς οὐρανούς .
Ὅσον ἀφορᾶ δὲ τοὺς νεκροὺς ὅτι θὰ ἀναστηθοῦν , δὲν ἐδιαβάσατε εἰς τὸ βιβλίον τοῦ Μωϋσέως ὅπου γίνεται λόγος περὶ τῆς βάτου , τί εἶπε εἰς αὐτὸν ὁ Θεός , Ἐγὼ εἶμαι ὁ Θεὸς τοῦ Ἀβραὰμ καὶ ὁ Θεὸς τοῦ Ἰσαὰκ καὶ ὁ Θεὸς τοῦ Ἰακώβ ;
Δὲν εἶναι Θεὸς νεκρῶν ἀλλὰ ζώντων . Βρίσκεσθε εἰς μεγάλην πλάνην » .
Καὶ ἐπλησίασε ἕνας ἀπὸ τοὺς γραμματεῖς , ὁ ὁποῖος τοὺς ἄκουσε νὰ συζητοῦν καὶ ἐπειδὴ ἐκατάλαβε ὅτι καλὰ ἀπεκρίθη , τὸν ἐρώτησε , « Ποιὰ εἶναι ἡ πρώτη ἀπὸ ὅλας τὰς ἐντολάς ; » .
Ὁ Ἰησοῦς τοῦ ἀπεκρίθη , « Ἡ πρώτη ἐντολὴ εἶναι , Ἄκουε Ἰσραήλ , ὁ Κύριος ὁ Θεός μας εἶναι ἕνας Κύριος .
Καὶ νὰ ἀγαπᾷς τὸν Κύριον τὸν Θεόν σου μὲ ὅλην σου τὴν καρδιὰ καὶ μὲ ὅλην σου τὴν ψυχὴν καὶ μὲ ὅλην σου τὴν διάνοιαν καὶ μὲ ὅλην σου τὴν δύναμιν . Αὐτὴ εἶναι ἡ πρώτη ἐντολή .
Ἡ δεύτερη εἶναι αὐτή , Νὰ ἀγαπᾷς τὸν πλησίον σου σὰν τὸν ἑαυτόν σου . Δὲν ὑπάρχει ἐντολὴ μεγαλύτερη ἀπὸ αὐτές » .
Καὶ εἶπε εἰς αὐτὸν ὁ γραμματεύς , « Καλά , Διδάσκαλε . Ὀρθὰ εἶπες ὅτι ἕνας Θεὸς ὑπάρχει καὶ δὲν ὑπάρχει ἄλλος ἐκτὸς ἀπὸ αὐτόν ,
καὶ τὸ νὰ ἀγαπᾶμε αὐτὸν μὲ ὅλην τὴν καρδιὰ καὶ μὲ ὅλην τὴν διάνοιαν καὶ μὲ ὅλην τὴν ψυχὴν καὶ τὸ νὰ ἀγαπᾶμε τὸν πλησίον ὅπως τὸν ἑαυτόν μας , ἀξίζει περισσότερον ἀπὸ ὅλα τὰ ὁλοκαυτώματα καὶ τὰς θυσίας » .
Καὶ ὁ Ἰησοῦς , ἐπειδὴ εἶδε ὅτι συνετὰ ἀπεκρίθη , τοῦ εἶπε , « Δὲν εἶσαι μακρυὰ ἀπὸ τὴν βασιλείαν τοῦ Θεοῦ » . Καὶ κανεὶς πλέον δὲν ἐτολμοῦσε νὰ τὸν ἐρωτήσῃ .
Καὶ ἔλεγε ὁ Ἰησοῦς κατὰ τὴν διδασκαλίαν του εἰς τὸν ναόν , « Πῶς λέγουν οἱ γραμματεῖς ὅτι ὁ Χριστὸς εἶναι υἱὸς τοῦ Δαυΐδ ;
Διότι ὁ ἴδιος ὁ Δαυῒδ εἶπε , ἐμπνευσθεὶς ἀπὸ τὸ Πνεῦμα τὸ Ἅγιον , Εἶπε ὁ Κύριος εἰς τὸν Κύριόν μου , Κάθησε εἰς τὰ δεξιά μου ἕως ὅτου κάνω τοὺς ἐχθρούς σου ὑποπόδιον τῶν ποδιῶν σου .
Ὁ ἴδιος λοιπὸν ὁ Δαυῒδ τὸν λέγει Κύριον , πῶς λοιπὸν εἶναι υἱός του ; » .
Πολὺς λαὸς τὸν ἄκουε ευχάριστα . Καὶ κατὰ τὴν διδασκαλίαν του ἔλεγε , « Προσέχετε ἀπὸ τοὺς γραμματεῖς , εἰς τοὺς ὁποίους ἀρέσει νὰ κυκλοφοροῦν στολισμένοι καὶ ἀγαποῦν τοὺς χαιρετισμοὺς εἰς τὰς ἀγορὰς
καὶ τὰς πρωτοκαθεδρίας εἰς τὰς συναγωγὰς καὶ τὰς πρώτας θέσεις εἰς τὰ δεῖπνα .
Αὐτοὶ ποὺ τρώγουν τὰς περιουσίας τῶν χηρῶν καὶ γιὰ πρόφασι κάνουν μακρὰς προσευχάς , αὐτοὶ θὰ κατακριθοῦν περισσότερον » .
Ὅταν ὁ Ἰησοῦς ἐκάθησε ἀπέναντι ἀπὸ τὸ θησαυροφυλάκιον , παρατηροῦσε πῶς ὁ κόσμος ρίχνει χάλκινα νομίσματα εἰς τὸ θησαυροφυλάκιον καὶ πολλοὶ πλούσιοι ἔρριχναν πολλά .
Ἦλθε καὶ μιὰ χήρα πτωχὴ καὶ ἔρριξε δύο λεπτά , δηλαδὴ ἕνα κοδράντην .
Καὶ προσκάλεσε τοὺς μαθητάς του καὶ τοὺς εἶπε , « Ἀλήθεια σᾶς λέγω , ὅτι αὐτὴ ἡ πτωχὴ χήρα ἔρριξε περισσότερον ἀπὸ ὅλους ὅσοι ρίχνουν εἰς τὸ θησαυροφυλάκιον .
Διότι ὅλοι ἔρριξαν ἀπὸ τὸ περίσσευμά τους , ἀλλ᾽ αὐτὴ ἀπὸ τὸ ὑστέρημά της , ὅλα ὅσα εἶχε τὰ ἔρριξε , ὁλόκληρη τὴν περιουσίαν της » .
Ἐνῷ ἔβγαιναν ἀπὸ τὸν ναόν , τοῦ λέγει ἕνας ἀπὸ τοὺς μαθητάς του , « Διδάσκαλε , κύτταξε πόσον μεγάλοι εἶναι οἱ λίθοι καὶ πόσον μεγάλα τὰ κτίρια » .
Καὶ ὁ Ἰησοῦς τοῦ ἀπεκρίθη , « Βλέπεις αὐτὰ τὰ μεγάλα κτίρια ; Δὲν θὰ μείνῃ ἐδῶ πέτρα ἐπάνω σὲ πέτρα ποὺ νὰ μὴ γκρεμισθῇ » .
Καὶ ἐνῷ ἐκαθότανε εἰς τὸ ὄρος τῶν Ἐλαιῶν , ἀπέναντι ἀπὸ τὸν ναόν , τὸν ἐρωτοῦσαν ἰδιαιτέρως ὁ Πέτρος , ὁ Ἰάκωβος , ὁ Ἰωάννης καὶ ὁ Ἀνδρέας ,
« Πές μας πότε θὰ γίνουν αὐτὰ καὶ ποιό εἶναι τὸ σημεῖον , ὅταν μέλλουν ὅλα αὐτὰ νὰ συμβοῦν ; » .
Ὁ Ἰησοῦς ἄρχισε τότε νὰ τοὺς λέγῃ , « Προσέχετε μήπως κανεὶς σᾶς πλανήσῃ .
Πολλοὶ θὰ ἔλθουν εἰς τὸ ὄνομά μου καὶ θὰ λέγουν , « Ἐγὼ εἶμαι » , καὶ θὰ πλανήσουν πολλούς .
Καὶ ὅταν θὰ ἀκούσετε πολέμους καὶ φήμας περὶ πολέμων , μὴ φοβᾶσθε · διότι πρέπει νὰ γίνουν · ἀλλὰ δὲν εἶναι ἀκόμη τὸ τέλος .
Διότι θὰ ἐγερθῇ ἔθνος ἐναντίον ἔθνους καὶ βασίλειον ἐναντίον βασιλείου καὶ θὰ γίνουν σεισμοὶ κατὰ τόπους , θὰ γίνῃ πεῖνα καὶ ταραχαί . Αὐτὰ θὰ εἶναι ἀρχὴ τῶν πόνων .
Προσέχετε δὲ τοὺς ἑαυτούς σας . Θὰ σᾶς παραδώσουν εἰς συνέδρια καὶ θὰ δαρῆτε εἰς τὰς συναγωγὰς καὶ θὰ σταθῆτε ἐξ αἰτίας μου ἐνώπιον ἡγεμόνων καὶ βασιλέων διὰ νὰ δώσετε μαρτυρίαν εἰς αὐτούς .
Ἀλλὰ πρέπει πρῶτα νὰ κηρυχθῇ τὸ εὐαγγέλιον εἰς ὅλα τὰ ἔθνη .
Καὶ ὅταν θὰ σᾶς ὁδηγοῦν διὰ νὰ σᾶς παραδώσουν , μὴ φροντίζετε ἐκ τῶν προτέρων διὰ τὸ τί θὰ πῆτε οὔτε νὰ προμελετᾶτε τίποτε , ἀλλ᾽ ἐκεῖνο ποὺ θὰ σᾶς δοθῇ κατ᾽ ἐκείνην τὴν ὥραν , αὐτὸ θὰ πῆτε , διότι δὲν εἶσθε σεῖς ποὺ θὰ μιλᾶτε ἀλλὰ τὸ Πνεῦμα τὸ Ἅγιον .
Θὰ παραδώσῃ ὁ ἀδελφὸς τὸν ἀδελφὸν εἰς θάνατον καὶ ὁ πατέρας τὸ παιδὶ καὶ θὰ ἐπαναστατήσουν παιδιὰ ἐναντίον γονέων καὶ θὰ τοὺς θανατώσουν .
Καὶ θὰ εἶσθε μισητοὶ ἀπὸ ὅλους ἐξ αἰτίας τοῦ ὀνόματός μου . Ἐκεῖνος δὲ ποὺ θὰ ὑπομείνῃ ἕως τὸ τέλος , αὐτὸς θὰ σωθῇ .
Ὅταν δὲ ἰδῆτε τὸ βδέλυγμα τῆς ἐρημώσεως , ποὺ ἐπροφητεύθηκε ἀπὸ τὸν Δανιὴλ τὸν προφήτην , νὰ στέκεται ἐκεῖ , ὅπου δὲν πρέπει — ὁ ἀναγνώστης ἂς καταλάβῃ — τότε ὅσοι βρίσκονται εἰς τὴν Ἰουδαίαν ἂς φύγουν πρὸς τὰ βουνά .
Καὶ ἐκεῖνος ποὺ εἶναι εἰς τὴν ταράτσα ἂς μὴ κατεβῇ οὔτε νὰ μπῇ γιὰ νὰ πάρῃ κάτι ἀπὸ τὸ σπίτι του .
Καὶ ἐκεῖνος , ποὺ εἶναι εἰς τὸ χωράφι , ἂς μὴ γυρίσῃ πίσω νὰ πάρῃ τὸ ἔνδυμά του .
Ἀλλοίμονον δὲ εἰς ἐκείνας , ποὺ θὰ εἶναι ἔγκυοι καὶ θὰ θηλάζουν κατ᾽ ἐκείνας τὰς ἡμέρας .
Νὰ προσεύχεσθε νὰ μὴ γίνῃ ἡ φυγή σας κατὰ τὸν χειμῶνα .
Τέτοια θλῖψις θὰ γίνῃ κατὰ τὰς ἡμέρας ἐκείνας , ποὺ δὲν ἔγινε ποτὲ ἕως σήμερα ἀπὸ τὴν ἀρχὴν τοῦ κόσμου , τὸν ὁποῖον ὁ Θεὸς ἐδημιούργησε , οὔτε καὶ θὰ γίνῃ .
Καὶ ἂν ὁ Κύριος δὲν ἐσυντόμευε τὰς ἡμέρας , κανεὶς ἄνθρωπος δὲν θὰ ἐσώζετο . Ἀλλὰ πρὸς χάριν τῶν ἐκλεκτῶν , τοὺς ὁποίους ἐδιάλεξε , ἐσυντόμευσε τὰς ἡμέρας .
Καὶ τότε , ἐὰν κανεὶς σᾶς πῇ , « Νά , ἐδῶ εἶναι ὁ Χριστός » , ἤ « Νά , ἐκεῖ εἶναι » , μὴ πιστεύετε .
Θὰ ἐμφανιστοῦν ψευδόχριστοι καὶ ψευδοπροφῆται καὶ θὰ κάνουν θαύματα καὶ τέρατα , διὰ νὰ ἀποπλανήσουν , ἐὰν εἶναι δυνατὸν , καὶ τοὺς ἐκλεκτούς .
Σεῖς ὅμως νὰ προσέχετε · σᾶς τὰ προεῖπα ὅλα .
Κατ᾽ ἐκείνας τὰς ἡμέρας , ὕστερα ἀπὸ τὴν θλῖψιν ἐκείνην , ὁ ἥλιος θὰ σκοτεινιάσῃ καὶ ἡ σελήνη δὲν θὰ φέγγῃ
καὶ τὰ ἄστρα θὰ πέφτουν ἀπὸ τὸν οὐρανὸν καὶ αἱ οὐράνιαι δυνάμεις θὰ σαλευθοῦν
καὶ τότε θὰ ἰδοῦν τὸν Υἱὸν τοῦ ἀνθρώπου νὰ ἔρχεται μέσα σὲ σύννεφα μὲ δύναμιν μεγάλην καὶ δόξαν .
Καὶ τότε θὰ στείλῃ τοὺς ἀγγέλους του καὶ θὰ μαζέψῃ τοὺς ἐκλεκτούς του ἀπὸ τοὺς τέσσερις ἀνέμους , ἀπὸ τὸ ἄκρον τῆς γῆς ἕως τὸ ἄκρον τοῦ οὐρανοῦ » .
« Ἀπὸ τὴν συκιὰ καταλάβετε τὴν παραβολήν . Ὅταν ὁ κλάδος της γίνῃ ἤδη ἁπαλὸς καὶ βλαστήσουν τὰ φύλλα , καταλαβαίνετε ὅτι πλησιάζει τὸ καλοκαίρι .
Ἔτσι καὶ σεῖς , ὅταν ἰδῆτε νὰ γίνωνται αὐτά , νὰ ξέρετε ὅτι εἶναι πλησίον , εἰς τὴν πόρτα .
Ἀλήθεια σᾶς λέγω , ὅτι δὲν θὰ περάσῃ ἡ γενεὰ αὐτὴ πρὶν γίνουν ὅλα αὐτά .
Ὁ οὐρανὸς καὶ ἡ γῆ θὰ παρέλθουν , οἱ λόγοι μου ὅμως δὲν θὰ παρέλθουν .
Τὴν ἡμέραν ὅμως ἐκείνην ἢ τὴν ὥραν δὲν ξέρει κανείς , οὔτε οἱ ἄγγελοι εἰς τὸν οὐρανὸν οὔτε ὁ Υἱός , παρὰ μόνον ὁ Πατέρας .
Προσέχετε , ἀγρυπνεῖτε καὶ προσεύχεσθε , διότι δὲν ξέρετε πότε εἶναι ὁ καιρός .
Ὅπως ἂν ἕνας ἄνθρωπος , ὁ ὁποῖος ἔφυγε εἰς τὴν ξενιτιὰ καὶ ἄφησε τὸ σπίτι του καὶ ἔδωκε εἰς τοὺς δούλους του τὴν ἐπιτήρησιν , εἰς τὸν καθένα τὸ ἔργον του , καὶ τὸν θυρωρὸν διέταξε νὰ ἀγρυπνῇ .
Ἀγρυπνεῖτε λοιπόν , διότι δὲν ξέρετε πότε ἔρχεται ὁ κύριος τοῦ σπιτιοῦ , τὸ βράδυ ἢ τὰ μεσάνυχτα ἢ ὅταν λαλοῦν οἱ πετεινοὶ ἢ τὸ πρωΐ ,
μήπως ἔλθῃ ἔξαφνα καὶ σᾶς βρῇ νὰ κοιμᾶσθε .
Ἐκεῖνα ποὺ λέγω σ᾽ ἐσᾶς , τὰ λέγω σὲ ὅλους . Ἀγρυπνεῖτε » .
Ὕστερα ἀπὸ δύο ἡμέρες ἦτο ἡ ἑορτὴ τοῦ πάσχα καὶ τῶν ἀζύμων . Καὶ ἐζητοῦσαν οἱ ἀρχιερεῖς καὶ οἱ γραμματεῖς τρόπον νὰ τὸν συλλάβουν μὲ δόλον καὶ νὰ τὸν σκοτώσουν .
Διότι ἔλεγαν νὰ μὴ τὸν συλλάβουν κατὰ τὴν ἑορτήν , μήπως γίνῃ θόρυβος ἐκ μέρους τοῦ λαοῦ .
Καὶ ὅταν ἤτανε εἰς τὴν Βηθανίαν εἰς τὸ σπίτι τοῦ Σίμωνος τοῦ λεπροῦ , ἐνῷ ἐκαθότανε εἰς τὸ τραπέζι , ἦλθε μία γυναῖκα , ἡ ὁποία εἶχε ἕνα δοχεῖον ἀλαβάστρινον μὲ μῦρον , κατασκευασμένον ἀπὸ γνήσιον , πολύτιμον νάρδον . Καὶ ἀφοῦ ἔσπασε τὸ ἀλαβάστρινον δοχεῖον , ἔχυσε τὸ μῦρον εἰς τὸ κεφάλι του .
Μερικοὶ ἀπὸ τοὺς παρόντας ἀγανάκτησαν μέσα τους καὶ ἔλεγαν , « Γιατί ἔγινε ἡ σπατάλη αὐτὴ τοῦ μύρου ;
Διότι θὰ μποροῦσε αὐτὸ τὸ μῦρον νὰ πωληθῇ περισσότερον ἀπὸ τριακόσια δηνάρια καὶ νὰ δοθῇ εἰς τοὺς πτωχούς » . Καὶ τὴν ἐπέπλητταν .
Ὁ δὲ Ἰησοῦς εἶπε , « Ἀφῆστέ την . Γιατί τὴν ἐνοχλεῖτε ; Καλὴν πρᾶξιν μοῦ ἔκανε ,
διότι τοὺς πτωχοὺς ἔχετε πάντοτε μαζί σας καὶ ὅταν θέλετε , μπορεῖτε νὰ τοὺς εὐεργετήσετε . Ἐμὲ ὅμως δὲν μὲ ἔχετε πάντοτε .
Ἐκεῖνο ποὺ μποροῦσε αὐτὴ τὸ ἔκανε . Ἐπρόλαβε νὰ ἀλείψῃ μὲ μῦρον τὸ σῶμά μου διὰ τὸν ἐνταφιασμόν μου .
Ἀλήθεια σᾶς λέγω , ὅπου καὶ ἂν κηρυχθῇ τὸ εὐαγγέλιον τοῦτο εἰς ὁλόκληρον τὸν κόσμον , θὰ διαλαληθῇ καὶ ἐκεῖνο ποὺ αὐτὴ ἔκανε , εἰς μνήμην της » .
Ὁ Ἰούδας ὁ Ἰσκαριώτης , ἕνας ἀπὸ τοὺς δώδεκα , ἐπῆγε εἰς τοὺς ἀρχιερεῖς διὰ νὰ τοὺς τὸν παραδώσῃ .
Αὐτοὶ δέ , ὅταν ἄκουσαν , ἐχάρησαν καὶ τοῦ ὑπεσχέθησαν νὰ τοῦ δώσουν χρήματα . Καὶ αὐτὸς ἐζητοῦσε εὐκαιρίαν νὰ τὸν παραδώσῃ .
Τὴν πρώτην ἡμέραν τῆς ἑορτῆς τῶν ἀζύμων , ὅταν ἐθυσίαζαν τὸν πασχαλινὸν ἀμνόν , τοῦ λέγουν οἱ μαθηταί του , « Ποῦ θέλεις νὰ πᾶμε νὰ ἑτοιμάσωμεν διὰ νὰ φάγῃς τὸ πάσχα ; » .
Καὶ στέλλει δύο ἀπὸ τοὺς μαθητάς του καὶ τοὺς λέγει , « Πηγαίνετε εἰς τὴν πόλιν καὶ θὰ σᾶς συναντήσῃ ἕνας , ποὺ θὰ κρατῇ μιὰ στάμνα νερό . Ἀκολουθῆστέ τον .
Καὶ ὅπου αὐτὸς μπῇ νὰ πῆτε εἰς τὸν οἰκοδεσπότην ὅτι ὁ διδάσκαλος ἐρωτᾶ , « Ποῦ εἶναι τὸ κατάλυμά μου , ὅπου θὰ φάγω τὸ πάσχα μαζὶ μὲ τοὺς μαθητάς μου ; »
καὶ αὐτὸς θὰ σᾶς δείξῃ ἕνα μεγάλο ἀνῶγι στρωμένο , ἕτοιμο , ἐκεῖ ἑτοιμάστε μας » .
Καὶ ἀνεχώρησαν οἱ μαθηταὶ καὶ ἦλθαν εἰς τὴν πόλιν καὶ εὑρῆκαν ὅπως τοὺς εἶπε καὶ ἑτοίμασαν τὸ πάσχα .
Καὶ ὅταν ἐβράδυασε , ἔρχεται μαζὶ μὲ τοὺς δώδεκα .
Καὶ ἐνῷ ἦσαν καθισμένοι εἰς τὸ τραπέζι καὶ ἔτρωγαν , εἶπε ὁ Ἰησοῦς , « Ἀλήθεια σᾶς λέγω , ὅτι ἕνας ἀπὸ σᾶς θὰ μὲ παραδώσῃ , ἐκεῖνος ποὺ τρώγει μαζί μου » .
Αὐτοὶ ἄρχισαν νὰ λυποῦνται καὶ νὰ τοῦ λέγουν ὁ καθένας μὲ τὴν σειράν , « Μήπως εἶμαι ἐγώ ; » . Καὶ ἄλλος , « Μήπως εἶμαι ἐγώ ; » .
Αὐτὸς δὲ τοὺς εἶπε , « Ἕνας ἀπὸ τοὺς δώδεκα ποὺ βουτᾶ τὸ χέρι του μαζί μου εἰς τὸ πιάτο .
Καὶ ὁ μὲν Υἱὸς τοῦ ἀνθρώπου πηγαίνει , καθὼς εἶναι γραμμένον γι᾽ αὐτόν , ἀλλοίμονον ὅμως εἰς τὸν ἄνθρωπον ἐκεῖνον διὰ τοῦ ὁποίου ὁ Υἱὸς τοῦ ἀνθρώπου παραδίδεται . Θὰ ἦτο καλὸν διὰ τὸν ἄνθρωπον ἐκεῖνον , ἐὰν δὲν εἶχε γεννηθῆ » .
Καὶ ἐνῷ ἔτρωγαν , ἔλαβε ὁ Ἰησοῦς ἄρτον , εὐλόγησε , τὸν ἔκοψε καὶ ἔδωκε εἰς αὐτοὺς καὶ εἶπε , « Λάβετε φάγετε · αὐτὸ εἶναι τὸ σῶμά μου » .
Καὶ ἀφοῦ ἔλαβε τὸ ποτήριον , εὐχαρίστησε τὸν Θεὸν καὶ τοὺς τὸ ἔδωκε καὶ ἤπιαν ἀπὸ αὐτὸ ὅλοι .
Καὶ τοὺς εἶπε , « Αὐτὸ εἶναι τὸ αἷμά μου τῆς Νέας Διαθήκης , τὸ ὁποῖον χύνεται ὑπὲρ πολλῶν .
Ἀλήθεια σᾶς λέγω , ὅτι δὲν θὰ πιῶ πλέον ἀπὸ τὸ προϊὸν τῆς ἀμπέλου μέχρι τῆς ἡμέρας ἐκείνης , ποὺ θὰ τὸ πίνω καινούργιο εἰς τὴν βασιλείαν τοῦ Θεοῦ » .
Καὶ ἀφοῦ ἔψαλαν ὕμνον , ἐβγῆκαν εἰς τὸ ὄρος τῶν Ἐλαιῶν .
Καὶ τοὺς λέγει ὁ Ἰησοῦς , « Ἡ ἐμπιστοσύνη ὅλων σας σ᾽ ἐμέ , θὰ κλονισθῇ αὐτὴν τὴν νύχτα διότι εἶναι γραμμένον , θὰ κτυπήσω τὸν ποιμένα καὶ τὰ πρόβατα τὰ διασκορπισθοῦν .
Ἀλλὰ μετὰ τὴν ἀνάστασίν μου , θὰ πάω πρὶν ἀπὸ σᾶς εἰς τὴν Γαλιλαίαν » .
Ὁ Πέτρος τοῦ εἶπε , « Καὶ ἂν ὅλοι κλονισθοῦν , ὄχι ὅμως ἐγώ » .
Καὶ ὁ Ἰησοῦς τοῦ λέγει , « Ἀλήθεια σοῦ λέγω , ὅτι σὺ σήμερα , αὐτὴν τὴν νύχτα , πρὶν ὁ πετεινὸς λαλήσῃ δύο φορές , θὰ μὲ ἀπαρνηθῇς τρεῖς φορές » .
Ἀλλ᾽ ὁ Πέτρος ἀκόμη περισσότερον ἔλεγε , « Καὶ ἂν χρειασθῇ νὰ πεθάνω μαζί σου , δὲν θὰ σὲ ἀπαρνηθῶ » . Τὸ ἴδιο ἔλεγαν ὅλοι .
Καὶ ἔρχονται εἰς ἕνα μέρος ποὺ ἐλέγετο Γεθσημανῆ . Καὶ λέγει εἰς τοὺς μαθητάς του , « Καθῆστε ἐδῶ ἕως ὅτου προσευχηθῶ » .
Καὶ παίρνει μαζί του τὸν Πέτρον , τὸν Ἰάκωβον καὶ τὸν Ἰωάννην , καὶ ἄρχισε νὰ λυπᾶται καὶ νὰ ἀγωνιᾷ
καὶ τοὺς λέγει , « Εἶναι λυπημένη ἡ ψυχή μου μέχρι θανάτου · μείνατε ἐδῶ καὶ ἀγρυπνεῖτε » .
Καὶ ἀφοῦ ἐπροχώρησε ὀλίγον , ἔπεσε εἰς τὴν γῆν καὶ προσευχότανε , διὰ νὰ παρέλθῃ ἀπ᾽ αὐτὸν ἐκείνη ἡ ὥρα ἐὰν ἦτο δυνατόν .
Καὶ ἔλεγε , « Ἀββᾶ , Πατέρα , ὅλα σοῦ εἶναι δυνατά · ἀπομάκρυνε ἀπὸ ἐμὲ τὸ ποτῆρι αὐτό · ἀλλ᾽ ἂς γίνῃ ὄχι ὅ , τι ἐγὼ θέλω ἀλλὰ ὅ , τι σὺ θέλεις » .
Καὶ ἔρχεται καὶ τοὺς βρίσκει νὰ κοιμοῦνται καὶ λέγει εἰς τὸν Πέτρον , « Σίμων , κοιμᾶσαι ; Δὲν μπόρεσες μίαν ὥραν νὰ ἀγρυπνήσῃς ;
Ἀγρυπνεῖτε καὶ προσεύχεσθε διὰ νὰ μὴ πέσετε εἰς πειρασμόν . Τὸ μὲν πνεῦμα εἶναι πρόθυμον , ἀλλὰ ἡ σάρκα εἶναι ἀδύνατη » .
Καὶ πάλιν ἐπῆγε καὶ προσευχήθηκε καὶ εἶπε τὰ ἴδια λόγια .
Καὶ ὅταν ἐπέστρεψε , τοὺς εὑρῆκε πάλιν νὰ κοιμοῦνται , διότι τὰ μάτια τους ἦσαν πολὺ κουρασμένα καὶ δὲν ἤξεραν τί νὰ τοῦ ἀπαντήσουν .
Καὶ ἔρχεται διὰ τρίτην φορὰν καὶ τοὺς λέγει , « Κοιμᾶσθε λοιπὸν καὶ ἀναπαύεσθε . Ἀρκετόν . Ἦλθε ἡ ὥρα · ἰδοὺ ὁ Υἱὸς τοῦ ἀνθρώπου παραδίδεται στὰ χέρια ἁμαρτωλῶν .
Σηκωθῆτε , ἂς φύγωμεν · νά , ἐπλησίασε ἐκεῖνος ποὺ θὰ μὲ παραδώσῃ » .
Ἀμέσως , ἐνῷ αὐτὸς ἀκόμη μιλοῦσε , ἔρχεται ὁ Ἰούδας , ἕνας ἀπὸ τοὺς δώδεκα , καὶ μαζί του ὄχλος πολὺς μὲ μαχαίρια καὶ ξύλα , ἐκ μέρους τῶν ἀρχιερέων , τῶν γραμματέων καὶ τῶν πρεσβυτέρων .
Ἐκεῖνος ποὺ θὰ τὸν παρέδιδε τοὺς εἶχε δώσει σύνθημα καὶ τοὺς εἶχε πῆ , « Ἐκεῖνον ποὺ θὰ φιλήσω , αὐτὸς εἶναι · συλλάβετέ τον καὶ φέρετέ τον μὲ ἀσφάλειαν » .
Καὶ ὅταν ἦλθε , ἀμέσως τὸν ἐπλησίασε καὶ τοῦ λέγει , « Ραββί » , καὶ τὸν κατεφίλησε .
Ἐκεῖνοι ἔβαλαν τὰ χέρια ἐπάνω του καὶ τὸν συνέλαβαν .
Ἕνας ἀπὸ ἐκείνους ποὺ παρευρίσκοντο , ἔσυρε τὴν μάχαιραν καὶ ἐκτύπησε τὸν δοῦλον τοῦ ἀρχιερέως καὶ τοῦ ἔκοψε τὸ αὐτί .
Τότε ὁ Ἰησοῦς τοὺς εἶπε , « Ἤλθατε σὰν νὰ ἐπρόκειτο γιὰ κανένα ληστὴν νὰ μὲ συλλάβετε μὲ μαχαίρια καὶ ξύλα ;
Κάθε ἡμέραν ἤμουν κοντά σας εἰς τὸν ναὸν καὶ ἐδίδασκα καὶ δὲν μὲ πιάσατε . Ἀλλ᾽ ἂς ἐκπληρωθοῦν αἱ γραφαί » .
Καὶ ὅλοι τὸν ἄφησαν καὶ ἔφυγαν .
Κάποιος νέος τὸν ἀκολουθοῦσε γυμνός , τυλιγμένος κατάσαρκα μὲ ἕνα σινδόνι καὶ τὸν συνέλαβαν .
Ἀλλ᾽ αὐτὸς ἄφησε τὸ σινδόνι καὶ τοὺς ἔφυγε γυμνός .
Καὶ ἔφεραν τὸν Ἰησοῦν εἰς τὸν ἀρχιερέα καὶ μαζεύονται ὅλοι οἱ ἀρχιερεῖς καὶ οἱ πρεσβύτεροι καὶ οἱ γραμματεῖς .
Ὁ Πέτρος τὸν ἀκολούθησε ἀπὸ μακρυὰ ἕως μέσα εἰς τὴν αὐλὴν τοῦ ἀρχιερέως καὶ ἐκαθότανε μαζὶ μὲ τοὺς ὑπηρέτας καὶ ζεσταινότανε στὴν φωτιά .
Οἱ ἀρχιερεῖς καὶ ὁλόκληρον τὸ συνέδριον ἐζητοῦσαν κάποιαν μαρτυρίαν κατὰ τοῦ Ἰησοῦ , ὥστε νὰ τὸν θανατώσουν , ἀλλὰ δὲν εὕρισκαν .
Πολλοὶ ψευδομάρτυρες παρουσιάσθησαν ἐναντίον του ἀλλ᾽ αἱ μαρτυρίαι δὲν ἦσαν σύμφωνοι .
Μερικοὶ ἐσηκώθηκαν καὶ ψευδομαρτυροῦσαν ἐναντίον του καὶ ἔλεγαν ,
« Ἐμεῖς τὸν ἔχομε ἀκούσει νὰ λέγῃ , « Ἐγὼ θὰ γκρεμίσω τὸν ναὸν αὐτὸν τὸν χειροποίητον καὶ σὲ τρεῖς ἡμέρες θὰ ἀνοικοδομήσω ἄλλον ἀχειροποίητον » .
Ἀλλ᾽ οὔτε καὶ εἰς τὴν περίπτωσιν αὐτὴν ἦτο σύμφωνη ἡ μαρτυρία τους .
Τότε ἐσηκώθηκε ὁ ἀρχιερεὺς εἰς τὸ μέσον καὶ ἐρώτησε τὸν Ἰησοῦν , « Δὲν ἀπαντᾶς τίποτε ; Διατί μαρτυροῦν ἐναντίον σου ; » .
Αὐτὸς ἐσιωποῦσε καὶ δὲν ἀπαντοῦσε τίποτε . Πάλιν ὁ ἀρχιερεὺς τὸν ἐρώτησε , « Σὺ εἶσαι ὁ Χριστός , ὁ Υἱὸς τοῦ Εὐλογητοῦ ; » .
Ὁ δὲ Ἰησοῦς εἶπε , « Ἐγὼ εἶμαι · καὶ θὰ ἰδῆτε τὸν Υἱὸν τοῦ ἀνθρώπου νὰ κάθεται εἰς τὰ δεξιὰ τῆς Δυνάμεως καὶ νὰ ἔρχεται ἐπάνω εἰς τὰ σύννεφα τοῦ οὐρανοῦ » .
Ὁ ἀρχιερεὺς ἔσχισε τὰ ἐνδύματά του καὶ λέγει , « Τί ἀνάγκην ἔχομεν ἀπὸ μάρτυρας ;
Ἀκούσατε τὴν βλασφημίαν . Τί νομίζετε ; » . Ὅλοι δὲ τὸν κατέκριναν ὅτι εἶναι ἔνοχος θανάτου .
Καὶ μερικοὶ ἄρχισαν νὰ τὸν φτύνουν καὶ νὰ σκεπάζουν τὸ πρόσωπόν του καὶ νὰ τὸν κτυποῦν μὲ γροθιὲς καὶ νὰ τοῦ λέγουν , « Προφήτευσε » . Καὶ οἱ ὑπηρέται τὸν ἐρράπιζαν .
Ἐνῷ ὁ Πέτρος ἦτο κάτω εἰς τὴν αὐλήν , ἔρχεται μία ἀπὸ τὶς ὑπηρέτριες τοῦ ἀρχιερέως ,
καὶ ὅταν εἶδε τὸν Πέτρον νὰ ζεσταίνεται , ἀφοῦ τὸν ἐκύτταξε καλά , τοῦ λέγει , « Καὶ σὺ ἤσουνα μαζὶ μὲ τὸν Ναζαρηνόν , τὸν Ἰησοῦν » .
Αὐτὸς ὅμως ἀρνήθηκε καὶ εἶπε , « Οὔτε ξέρω , οὔτε καταλαβαίνω τί λές » . Καὶ ἐβγῆκε ἔξω εἰς τὸ προαύλιον καὶ ἕνας πετεινὸς ἐλάλησε .
Καὶ ἡ ὑπηρέτρια , ὅταν τὸν εἶδε , ἄρχισε πάλιν νὰ λέγῃ εἰς ἐκείνους ποὺ εὑρίσκοντο ἐκεῖ , « Αὐτὸς εἶναι ἀπ᾽ αὐτούς » .
Ἀλλ᾽ ὁ Πέτρος πάλιν τὸ ἀρνήθηκε . Καὶ ὕστερα ἀπὸ λίγο οἱ εὑρισκόμενοι ἐκεῖ πάλιν τοῦ ἔλεγαν , « Ἀλήθεια , εἶσαι ἀπ᾽ αὐτούς , διότι εἶσαι Γαλιλαῖος καὶ ἡ προφορά σου μοιάζει » .
Ἐκεῖνος δὲ ἄρχισε μὲ κατάρες καὶ ὅρκους νὰ λέγῃ , « Δὲν ξέρω τὸν ἄνθρωπον αὐτὸν γιὰ τὸν ὁποῖον μιλᾶτε » .
Καὶ γιὰ δεύτερη φορὰ ἐλάλησε ὁ πετεινός . Καὶ ἐθυμήθηκε ὁ Πέτρος ὅτι ὁ Ἰησοῦς τοῦ εἶχε πῆ , « Πρὶν λαλήσῃ δύο φορὲς ὁ πετεινός , θὰ μὲ ἀπαρνηθῇς τρεῖς φορές » , καὶ ἄρχισε νὰ κλαίῃ .
Καὶ ἐνωρὶς τὸ πρωῒ εἶχαν συμβούλιον οἱ ἀρχιερεῖς μαζὶ μὲ τοὺς πρεσβυτέρους καὶ τοὺς γραμματεῖς καὶ ὅλον τὸ συνέδριον καὶ ἀφοῦ ἔδεσαν τὸν Ἰησοῦν , τὸν μετέφεραν καὶ τὸν παρέδωκαν εἰς τὸν Πιλᾶτον .
Καὶ τὸν ἐρώτησε ὁ Πιλᾶτος , « Σὺ εἶσαι ὁ βασιλεὺς τῶν Ἰουδαίων ; » . Ἐκεῖνος τοῦ ἀπεκρίθη , « Σὺ τὸ λέγεις » .
Καὶ οἱ ἀρχιερεῖς τὸν κατηγοροῦσαν διὰ πολλὰ πράγματα .
Ὁ Πιλᾶτος πάλιν τὸν ἐρώτησε , « Δὲν ἀποκρίνεσαι τίποτε ; Κύτταξε πόσα σοῦ κατηγοροῦν » .
Ἀλλ᾽ ὁ Ἰησοῦς ἀκόμη δὲν ἀπαντοῦσε τίποτε , ὥστε ὁ Πιλᾶτος ἔμενε κατάπληκτος .
Κατὰ τὴν ἑορτὴν ἀπέλυε ἕνα φυλακισμένον , ὅποιον ἐζητοῦσαν .
Ἦτο δὲ τότε ὁ λεγόμενος Βαραββᾶς εἰς τὴν φυλακὴν μαζὶ μὲ τοὺς στασιαστάς , οἱ ὁποῖοι κατὰ τὴν στάσιν εἶχαν διαπράξει φόνον .
Καὶ μὲ φωνὲς ὁ λαὸς ἄρχισε νὰ ζητῇ νὰ τοὺς κάνῃ καθὼς πάντοτε συνείθιζε .
Ὁ δὲ Πιλᾶτος τοὺς ἀπεκρίθη , « Θέλετε νὰ σᾶς ἀπολύσω τὸν βασιλέα τῶν Ἰουδαίων ; »
διότι ἤξερε ὅτι ἕνεκα φθόνου τὸν εἶχαν παραδώσει οἱ ἀρχιερεῖς .
Οἱ δὲ ἀρχιερεῖς ἐξηρέθιζαν τὸν ὄχλον διὰ νὰ τοῦ ζητήσουν νὰ ἀπολύσῃ μᾶλλον τὸν Βαραββᾶν .
Ὁ Πιλᾶτος πάλιν ἀπεκρίθη εἰς αὐτούς , « Τί λοιπὸν νὰ κάνω εἰς αὐτὸν ποὺ καλεῖτε βασιλέα τῶν Ἰουδαίων ; » .
Αὐτοὶ πάλιν ἐφώναξαν , « Σταύρωσέ τον » .
Ὁ Πιλᾶτος τοὺς εἶπε , « Γιατί , τί κακὸν ἔκανε ; » οἱ δὲ ἀκόμη περισσότερον ἐκραύγαζαν , « Σταύρωσέ τον » .
Ὁ Πιλᾶτος ἐπειδὴ ἤθελε νὰ ἱκανοποιήσῃ τὸν ὄχλον , ἀπέλυσε τὸν Βαραββᾶν , τὸν δὲ Ἰησοῦν , ἀφοῦ τὸν ἐμαστίγωσε , τὸν παρέδωκε διὰ νὰ σταυρωθῇ .
Οἱ στρατιῶται τὸν μετέφεραν εἰς τὸ ἐσωτερικὸν τῆς αὐλῆς , δηλαδὴ εἰς τὸ πραιτώριον , καὶ συγκεντρώνουν ὅλην τὴν φρουράν .
Τὸν ἔντυσαν μὲ ἕνα κόκκινον μανδύαν καὶ ἀφοῦ ἔπλεξαν στεφάνι ἀπὸ ἀγκάθια , τοῦ τὸ ἔβαλαν εἰς τὸ κεφάλι .
Καὶ ἄρχισαν νὰ τὸν χαιρετοῦν , « Χαῖρε , ὦ βασιλεῦ τῶν Ἰουδαίων » ·
καὶ κτυποῦσαν τὸ κεφάλι του μὲ καλάμι καὶ τὸν ἔφτυναν καί , γονατιστοί , τὸν προσκυνοῦσαν .
Καὶ ἀφοῦ τὸν ἐνέπαιξαν , τοῦ ἔβγαλαν τὸν κόκκινον μανδύαν καὶ τοῦ ἐφόρεσαν τὰ δικά του ἐνδύματα . Καὶ τὸν φέρνουν ἔξω διὰ νὰ τὸν σταυρώσουν .
Καὶ ἀγγαρεύουν κάποιον Σίμωνα Κυρηναῖον , ὁ ὁποῖος ἐδιάβαινε ἀπ᾽ ἐκεῖ καθὼς ἐρχότανε ἀπὸ τὸ χωράφι , τὸν πατέρα τοῦ Ἀλεξάνδρου καὶ τοῦ Ρούφου , διὰ νὰ βαστάξῃ τὸν σταυρόν του .
Καὶ τὸν φέρνουν εἰς τὸν τόπον Γολγοθᾶ , ποὺ μεταφραζόμενον σημαίνει τόπον Κρανίου ,
καὶ τοῦ ἔδιναν νὰ πιῇ κρασὶ ἀρωματισμένο μὲ σμύρναν · αὐτὸς ὅμως δὲν τὸ ἐπῆρε .
Καὶ τὸν ἐσταύρωσαν καὶ ἐμοίρασαν τὰ ἐνδύματά του ἀφοῦ ἔρριξαν κλῆρον διὰ τὸ τί θὰ πάρῃ ὁ καθένας .
Ἦτο δὲ ἡ τρίτη ὥρα ὅταν τὸν ἐσταύρωσαν .
Καὶ ἦτο γραμμένη ἡ ἐπιγραφὴ τῆς κατηγορίας του , « Ὁ βασιλεὺς τῶν Ἰουδαίων » .
Καὶ μαζὶ μὲ αὐτὸν σταυρώνουν δύο ληστάς , ἕνα ἀπὸ τὰ δεξιὰ καὶ ἕνα ἀπὸ τὰ ἀριστερά του .
[ Καὶ ἐκπληρώθηκε ἡ γραφὴ ἡ ὁποία λέγει , Καὶ συγκαταριθμήθηκε μεταξὺ τῶν ἀνόμων . ]
Καὶ ἐκεῖνοι , ποὺ ἐδιάβαιναν ἀπὸ κοντά , τὸν ἐβλασφημοῦσαν καὶ ἐκουνοῦσαν τὰ κεφάλια τους καὶ ἔλεγαν , « Μπᾶ ! Σὺ ποὺ γκρεμίζεις τὸν ναὸν καὶ σὲ τρεῖς ἡμέρες τὸν οἰκοδομεῖς ,
σῶσε τὸν ἑαυτόν σου , καὶ κατέβα ἀπὸ τὸν σταυρόν » .
Ὁμοίως καὶ οἱ ἀρχιερεῖς μαζὶ μὲ τοὺς γραμματεῖς τὸν ἐνέπαιζαν καὶ ἔλεγαν μεταξύ τους , « Ἄλλους ἔσωσε , τὸν ἑαυτόν του δὲν μπορεῖ νὰ τὸν σώσῃ .
Ἂς κατέβῃ τώρα ὁ Χριστός , ὁ βασιλεὺς τοῦ Ἰσραήλ , ἀπὸ τὸν σταυρόν , διὰ νὰ ἰδοῦμε καὶ νὰ πιστέψουμε » . Καὶ ἐκεῖνοι , ποὺ εἶχαν σταυρωθῆ μαζί του , τὸν ἐνέπαιζαν .
Καὶ ὅταν ἦλθε ἡ ἕκτη ὥρα ἔγινε σκοτάδι εἰς ὅλην τὴν γῆν μέχρι τῆς ἐνάτης ὥρας .
Καὶ κατὰ τὴν ἐνάτην ὥραν ἐφώναξε ὁ Ἰησοῦς μὲ δυνατὴν φωνήν , « Ἐλωΐ , ἐλωΐ , λαμὰ σαβαχθανί ; » , τὸ ὁποῖον μεταφραζόμενον σημαίνει , « Θεέ μου , Θεέ μου , διατί μὲ ἐγκατέλιπες ; » .
Καὶ μερικοὶ ἀπὸ τοὺς παρισταμένους , ὅταν ἄκουσαν , ἔλεγαν , « Κύτταξε φωνάζει τὸν Ἠλίαν » .
Ἕνας ἔτρεξε καὶ ἐγέμισε ἕνα σφουγγάρι μὲ ξύδι καὶ ἀφοῦ τὸ ἐτύλιξε σὲ καλάμι ἐπότιζε τὸν Χριστὸν καὶ ἔλεγε , « Ἀφῆστε νὰ ἰδοῦμε , ἐὰν θὰ ἔλθῃ ὁ Ἠλίας νὰ τὸν κατεβάσῃ » .
Ὁ Ἰησοῦς τότε ἐβόησε μὲ φωνὴν δυνατὴν καὶ ἐξέπνευσε .
Καὶ τὸ καταπέτασμα τοῦ ναοῦ ἐσχίσθηκε εἰς δύο ἀπὸ πάνω ἕως κάτω .
Ὅταν ὁ ἑκατόνταρχος , ὁ ὁποῖος ἦτο ἐκεῖ ἀπέναντί του , εἶδε ὅτι κατ᾽ αὐτὸν τὸν τρόπον ἐξέπνευσε , εἶπε , « Ἀλήθεια αὐτὸς ὁ ἄνθρωπος ἦτο Υἱὸς τοῦ Θεοῦ » .
Ἦσαν δὲ καὶ γυναῖκες , ποὺ παρατηροῦσαν ἀπὸ μακρυά , μεταξὺ τῶν ὁποίων ἦτο καὶ ἡ Μαρία ἡ Μαγδαληνὴ καὶ ἡ Μαρία ἡ μητέρα τοῦ Ἰακώβου τοῦ νεωτέρου καὶ τοῦ Ἰωσῆ καὶ ἡ Σαλώμη ,
αἱ ὁποῖαι , ὅταν ἦτο εἰς τὴν Γαλιλαίαν , τὸν ἀκολουθοῦσαν καὶ τὸν ὑπηρετοῦσαν . Ἦσαν καὶ ἄλλαι πολλαί , αἱ ὁποῖαι εἶχαν ἀνεβῆ μαζί του εἰς τὰ Ἱεροσόλυμα .
Ὅταν εἶχε πλέον βραδυάσει , ἐπειδὴ ἦτο Παρασκευή , δηλαδὴ ἡ ἡμέρα πρὶν ἀπὸ τὸ Σάββατον ,
ἦλθε ὁ Ἰωσήφ , ὁ ἀπὸ Ἀριμαθαίας , ὁ ὁποῖος ἦτο σημαίνων βουλευτὴς ποὺ ἐπερίμενε καὶ αὐτὸς τὴν βασιλείαν τοῦ Θεοῦ . Αὐτὸς ἐτόλμησε καὶ ἦλθε εἰς τὸν Πιλᾶτον καὶ ἐζήτησε τὸ σῶμα τοῦ Ἰησοῦ .
Ὁ Πιλᾶτος ἐξεπλάγη ὅταν ἄκουσε ὅτι εἶχε ἤδη πεθάνει . Καὶ ἐκάλεσε τὸν ἑκατόνταρχον καὶ τὸν ἐρώτησε ἐὰν εἶχε πεθάνει πρὸ πολλοῦ .
Καὶ ὅταν ἐπληροφορήθηκε ἀπὸ τὸν ἑκατόνταρχον , ἐδώρησε τὸ σῶμα εἰς τὸν Ἰωσήφ .
Αὐτὸς δὲ ἀγόρασε σινδόνι καὶ τὸν κατέβασε , τὸν ἐτύλιξε μὲ τὸ σινδόνι καὶ τὸν ἔθεσε εἰς μνῆμα , ποὺ ἦτο λαξευμένον εἰς βράχον καὶ ἐκύλισε ἕνα λίθον εἰς τὴν πόρτα τοῦ μνήματος .
Ἡ δὲ Μαρία ἡ Μαγδαληνὴ καὶ ἡ Μαρία τοῦ Ἰωσῆ παρατηροῦσαν ποῦ τὸν βάζουν .
Ὅταν ἐπέρασε τὸ Σάββατον , ἡ Μαρία ἡ Μαγδαληνὴ καὶ ἡ Μαρία τοῦ Ἰακώβου καὶ ἡ Σαλώμη ἀγόρασαν ἀρώματα διὰ νὰ ἔλθουν νὰ τὸν ἀλείψουν .
Καὶ πολὺ πρωΐ , τὴν πρώτην ἡμέραν τῆς ἑβδομάδος , ἔρχονται εἰς τὸ μνῆμα , ἀφοῦ εἶχε ἀνατείλει ὁ ἥλιος ,
καὶ ἔλεγαν μεταξύ τους , « Ποιός θὰ μᾶς κυλίσῃ τὸν λίθον ἀπὸ τὴν πόρτα τοῦ μνημείου ; » .
Καὶ ὅταν ἐσήκωσαν τὰ μάτια τους , βλέπουν ὅτι ὁ λίθος εἶχε κυλισθῆ . Ἦτο δὲ πάρα πολὺ μεγάλος .
Καὶ ὅταν ἐμπῆκαν εἰς τὸ μνῆμα , εἶδαν ἕνα νέον μὲ λευκὴν στολὴν νὰ κάθεται εἰς τὰ δεξιὰ καὶ κατελήφθησαν ἀπὸ φόβον .
Αὐτὸς δὲ λέγει εἰς αὐτάς , « Μὴ τρομάζετε . Τὸν Ἰησοῦν ζητᾶτε τὸν Ναζαρηνὸν τὸν σταυρωμένον ; Ἀναστήθηκε , δὲν εἶναι ἐδῶ . Νά ὁ τόπος ὅπου τὸν ἔβαλαν .
Ἀλλὰ πηγαίνετε καὶ πέστε εἰς τοὺς μαθητάς του καὶ εἰς τὸν Πέτρον , « Πηγαίνει πρὶν ἀπὸ σᾶς εἰς τὴν Γαλιλαίαν , ἐκεῖ θὰ τὸν ἰδῆτε , καθὼς σᾶς εἶπε » .
Καὶ ἐβγῆκαν καὶ ἔφυγαν ἀπὸ τὸ μνημεῖον διότι τὰς κατεῖχε τρόμος καὶ ἔκπληξις . Καὶ σὲ κανένα δὲν εἶπαν τίποτε , διότι ἐφοβοῦντο .
[ Ἀφοῦ δὲ ἀναστήθηκε τὸ πρωῒ τῆς πρώτης ἡμέρας τῆς ἑβδομάδος , ἐμφανίσθηκε πρῶτα εἰς τὴν Μαρίαν τὴν Μαγδαληνὴν ἀπὸ τὴν ὁποίαν εἶχε βγάλει ἑπτὰ δαιμόνια .
Ἐκείνη ἐπῆγε καὶ τὰ ἀνήγγειλε εἰς ἐκείνους , ποὺ εἶχαν μείνει μαζί του καὶ ποὺ ἐπενθοῦσαν καὶ ἔκλαιγαν .
Καὶ ἐκεῖνοι , ὅταν ἄκουσαν ὅτι ζῆ καὶ ὅτι ἐμφανίσθηκε εἰς αὐτήν , δὲν ἐπίστεψαν .
Ὕστερα ἀπὸ αὐτὰ ἐφανερώθηκε ὑπὸ ἄλλην μορφὴν σὲ δύο ἀπὸ αὐτούς , οἱ ὁποῖοι ἐπερπατοῦσαν καὶ ἐπήγαιναν εἰς τὴν ἐξοχήν .
Καὶ ἐκεῖνοι ἐπῆγαν καὶ τὸ ἀνήγγειλαν εἰς τοὺς ἄλλους . Οὔτε καὶ αὐτοὺς ἐπίστεψαν .
Ὕστερα ἐφανερώθηκε εἰς τοὺς ἕνδεκα ἐνῷ ἐκάθοντο εἰς τὴν τράπεζαν , καὶ ἔψεξε τὴν ἀπιστίαν τους καὶ τὴν σκληροκαρδίαν τους , διότι δὲν ἐπίστεψαν ἐκείνους , ποὺ τὸν εἶδαν ἀναστημένον .
Καὶ τοὺς εἶπε , « Πηγαίνετε εἰς ὅλον τὸν κόσμον καὶ κηρύξατε τὸ εὐαγγέλιον εἰς ὅλην τὴν κτίσιν .
Ἐκεῖνος ποὺ θὰ πιστέψῃ καὶ θὰ βαπτισθῇ , θὰ σωθῇ . Ἐκεῖνος ποὺ δὲν θὰ πιστέψῃ , θὰ κατακριθῇ .
Ἐκείνους δὲ ποὺ θὰ πιστέψουν , θὰ τοὺς ἀκολουθοῦν τὰ ἑξῆς σημεῖα : εἰς τὸ ὄνομά μου θὰ βγάζουν δαιμόνια , γλῶσσες καινούργιες θὰ μιλοῦν ,
φίδια θὰ σηκώνουν καὶ ἂν τυχὸν πιοῦν κάτι θανατηφόρον , δὲν θὰ τοὺς βλάψῃ . Εἰς τοὺς ἀρρώστους θὰ βάζουν τὰ χέρια καὶ θὰ γίνωνται ὑγιεῖς » .
Καὶ ὁ μὲν Κύριος , ἀφοῦ τοὺς ἐμίλησε , ἀνελήφθη εἰς τοὺς οὐρανοὺς καὶ ἐκάθησε εἰς τὰ δεξιὰ τοῦ Θεοῦ .
Ἐκεῖνοι δὲ ἐβγῆκαν καὶ ἐκήρυξαν πανταχοῦ , ἐνῷ ὁ Κύριος ἐβοηθοῦσε καὶ ἐπιβεβαίωνε τὸ κήρυγμα μὲ τὰ θαύματα , τὰ ὁποῖα ἀκολουθοῦσαν . Ἀμήν . ]



Ἐπειδὴ πολλοὶ ἐπεχείρησαν νὰ συντάξουν διήγησιν διὰ τὰ γεγονότα , ποὺ συνέβησαν μεταξύ μας ,
σύμφωνα πρὸς ὅσα μᾶς παρέδωκαν ἐκεῖνοι ποὺ ἀπὸ τὴν ἀρχὴν ἦσαν αὐτόπται μάρτυρες καὶ ὑπηρέται τοῦ κηρύγματος ,
ἀπεφάσισα καὶ ἐγώ , ποὺ παρακολούθησα ὅλα ἀπὸ τὴν ἀρχὴν μὲ ἀκρίβειαν , νὰ σοῦ τὰ καταγράψω κατὰ σειράν , εὐγενέστατε Θεόφιλε ,
διὰ νὰ γνωρίσῃς τὴν βεβαιότητα τῶν πραγμάτων ποὺ ἐδιδάχθηκες .
Κατὰ τὰς ἡμέρας τοῦ Ἡρώδη τοῦ βασιλέως τῆς Ἰουδαίας , ἐζοῦσε κάποιος ἱερεύς , ὀνομαζόμενος Ζαχαρίας , ἀπὸ τὴν τάξιν τοῦ Ἀβιὰ καὶ εἶχε γυναῖκα ἀπὸ τὰς ἀπογόνους τοῦ Ἀαρών , τῆς ὁποίας τὸ ὄνομα ἦτο Ἐλισάβετ .
Ἦσαν καὶ οἱ δύο δίκαιοι ἐνώπιον τοῦ Θεοῦ , διότι ἐζοῦσαν ἄμεμπτον βίον σύμφωνα πρὸς ὅλας τὰς ἐντολὰς καὶ τὰς διατάξεις τοῦ Κυρίου .
Δὲν εἶχαν ὅμως παιδί , διότι ἡ Ἐλισάβετ ἦτο στεῖρα καὶ ἦσαν καὶ οἱ δύο προχωρημένης ἡλικίας .
Συνέβη δὲ κατὰ τὴν διάρκειαν τῆς τελέσεως τῶν ἱερατικῶν του καθηκόντων ἐνώπιον τοῦ Θεοῦ , κατὰ τὴν σειρὰν τῆς τάξεώς του ,
νὰ πέσῃ εἰς αὐτόν , κατὰ τὴν συνήθειαν τῆς ἱερατικῆς ὑπηρεσίας , ὁ κλῆρος νὰ θυμιάσῃ καὶ νὰ εἰσέλθῃ εἰς τὸν ναὸν τοῦ Κυρίου .
Ὁλόκληρον δὲ τὸ πλῆθος τοῦ λαοῦ προσευχότανε ἔξω κατὰ τὴν ὥραν τοῦ θυμιάματος .
Τότε ἐμφανίσθηκε εἰς αὐτὸν ἄγγελος τοῦ Κυρίου , ὁ ὁποῖος ἐστεκότανε εἰς τὰ δεξιὰ τοῦ θυσιαστηρίου τοῦ θυμιάματος .
Καὶ ἐταράχθηκε ὁ Ζαχαρίας , ὅταν τὸν εἶδε καὶ τὸν κατέλαβε φόβος .
Τοῦ εἶπε δὲ ὁ ἄγγελος , « Μὴ φοβᾶσαι , Ζαχαρία , διότι ἡ προσευχή σου ἔχει εἰσακουσθῆ καὶ ἡ γυναῖκά σου Ἐλισάβετ θὰ σοῦ γεννήσῃ υἱὸν καὶ θὰ τὸν ὀνομάσῃς Ἰωάννην ,
καὶ θὰ σοῦ εἶναι χαρὰ καὶ ἀγαλλίασις καὶ πολλοὶ θὰ χαροῦν διὰ τὴν γέννησίν του ,
διότι θὰ εἶναι μέγας ἐνώπιον τοῦ Κυρίου . Κρασὶ καὶ οἰνοπνευματώδη ποτὰ δὲν θὰ πιῇ . Θὰ εἶναι γεμᾶτος Πνεῦμα Ἅγιον ἀπὸ τὴν κοιλιὰ ἀκόμη τῆς μητέρας του ,
καὶ πολλοὺς ἀπὸ τοὺς ἀπογόνους τοῦ Ἰσραὴλ θὰ τοὺς κάνῃ νὰ ἐπιστρέψουν εἰς τὸν Κύριον τὸν Θεόν τους .
Καὶ θὰ ἔλθῃ πρὶν ἀπ᾽ αὐτὸν μὲ τὸ πνεῦμα καὶ τὴν δύναμιν τοῦ Ἠλία , ὥστε νὰ κάμῃ νὰ γυρίσουν οἱ καρδιὲς τῶν γονέων εἰς τὰ παιδιά τους καὶ οἱ ἀπειθεῖς νὰ ἀποκτήσουν τὸ φρόνημα τῶν δικαίων καὶ ἔτσι νὰ ἑτοιμάσῃ διὰ τὸν Κύριον λαὸν προδιατεθειμένον » .
Καὶ εἶπεν ὁ Ζαχαρίας εἰς τὸν ἄγγελον , « Πῶς θὰ πεισθῶ γι᾽ αὐτό ; Διότι ἐγὼ εἶμαι ἡλικιωμένος καὶ ἡ γυναῖκά μου προχωρημένης ἡλικίας » .
Καὶ ἀπεκρίθη ὁ ἄγγελος , « Ἐγὼ εἶμαι ὁ Γαβριήλ , ὁ ὁποῖος παρουσιάζομαι ἐνώπιον τοῦ Θεοῦ καὶ εἶμαι σταλμένος νὰ σοῦ μιλήσω καὶ νὰ σοῦ φέρω τὴν εὐχάριστη αὐτὴν ἀγγελίαν .
Καὶ ἰδού , θὰ εἶσαι βουβὸς καὶ δὲν θὰ μπορῇς νὰ μιλῇς ἕως τὴν ἡμέραν , ποὺ θὰ γίνουν αὐτά , ἐπειδὴ δὲν ἐπίστεψες εἰς τοὺς λόγους μου , οἱ ὁποῖοι θὰ ἐκπληρωθοῦν εἰς τὸν καιρόν τους » .
Καὶ ὁ λαὸς ἀνέμενε τὸν Ζαχαρίαν καὶ ἀποροῦσαν , διότι ἀργοποροῦσε πολὺ εἰς τὸν ναόν .
Ὅταν ἐβγῆκε , δὲν μποροῦσε νὰ τοὺς μιλήσῃ καὶ κατάλαβαν ὅτι εἶχε ἰδῆ ὅραμα εἰς τὸν ναόν . Αὐτὸς δὲ τοὺς ἔκανε νεύματα καὶ παρέμενε βουβός .
Καὶ ὅταν συμπληρώθηκαν αἱ ἡμέραι τῆς ἱερατικῆς του ὑπηρεσίας , ἔφυγε διὰ τὸ σπίτι του .
Ὕστερα ἀπὸ τὰς ἡμέρας αὐτὰς ἡ Ἐλισάβετ , ἡ γυναῖκά του , ἔμεινε ἔγκυος καὶ ἔκρυβε τὸν ἑαυτόν της ἐπὶ πέντε μῆνας καὶ ἔλεγε ,
« Αὐτὸ μοῦ ἔκανε ὁ Κύριος κατὰ τὰς ἡμέρας , ποὺ ἐνδιαφέρθηκε νὰ μοῦ ἀφαιρέσῃ τὴν ἐντροπὴν μεταξὺ τῶν ἀνθρώπων » .
Κατὰ δὲ τὸν ἕκτον μῆνα ἀπεστάλη ὁ ἄγγελος Γαβριὴλ ἀπὸ τὸν Θεὸν εἰς πόλιν τῆς Γαλιλαίας , ποὺ ὠνομάζετο Ναζαρέτ ,
πρὸς παρθένον , ἡ ὁποία ἦτο μνηστευμένη μὲ ἄνδρα ὀνομαζόμενον Ἰωσὴφ ἀπὸ τὸν οἶκον τοῦ Δαυῒδ καὶ τὸ ὄνομα τῆς παρθένου ἦτο Μαριάμ .
Καὶ ὅταν παρουσιάσθηκε εἰς αὐτὴν ὁ ἄγγελος τῆς εἶπε , « Χαῖρε , κεχαριτωμένη , ὁ Κύριος εἶναι μαζί σου , εὐλογημένη εἶσαι σὺ μεταξὺ τῶν γυναικῶν » .
Αὐτὴ δὲ μόλις τὸν εἶδε , ἐταράχθηκε μὲ τὰ λόγια αὐτὰ καὶ ἐσκέπτετο τί σημαίνει ὁ χαιρετισμὸς αὐτός .
Καὶ ὁ ἄγγελος τῆς εἶπε , « Μὴ φοβᾶσαι , Μαριάμ , διότι εὑρῆκες χάριν ἐκ μέρους τοῦ Θεοῦ .
Θὰ μείνῃς ἔγκυος καὶ θὰ γεννήσῃς υἱὸν καὶ θὰ τὸν ὀνομάσῃς Ἰησοῦν .
Αὐτὸς θὰ εἶναι μέγας καὶ θὰ ὀνομασθῇ Υἱὸς τοῦ Ὑψίστου καὶ θὰ τοῦ δώσῃ ὁ Θεὸς τὸν θρόνον τοῦ Δαυῒδ τοῦ πατέρα του ,
καὶ θὰ βασιλεύσῃ εἰς τὸν οἶκον τοῦ Ἰακὼβ αἰωνίως καὶ ἡ βασιλεία του δὲν θὰ ἔχῃ τέλος » .
Εἶπε δὲ ἡ Μαριὰμ πρὸς τὸν ἄγγελον , « Πῶς θὰ γίνῃ αὐτό , ἀφοῦ δὲν ἔχω ἄνδρα ; » .
Ὁ ἄγγελος ἀπεκρίθη , « Πνεῦμα Ἅγιον θὰ ἔλθῃ σ᾽ ἐσὲ καὶ δύναμις τοῦ Ὑψίστου θὰ σὲ σκιάσῃ · διὰ τοῦτο καὶ τὸ ἅγιον ποὺ θὰ γεννηθῇ θὰ ὀνομασθῇ Υἱὸς Θεοῦ .
Καὶ ἡ Ἐλισάβετ ἡ συγγενής σου , συνέλαβε καὶ αὐτὴ υἱὸν εἰς τὰ γεράματά της καὶ αὐτὴ ποὺ θεωρεῖται στεῖρα , εἶναι τώρα εἰς τὸν ἕκτον μῆνά της ,
διότι κανένα πρᾶγμα δὲν εἶναι ἀδύνατον εἰς τὸν Θεόν » .
Εἶπε τότε ἡ Μαριάμ , « Ἰδοὺ ἡ δούλη τοῦ Κυρίου · ἂς μοῦ γίνῃ ὅπως εἶπες » . Καὶ ἔφυγε ἀπ᾽ αὐτὴν ὁ ἄγγελος .
Καὶ ἐσηκώθηκε ἡ Μαριὰμ κατὰ τὰς ἡμέρας αὐτὰς καὶ ἐπῆγε γρήγορα εἰς τὴν ὀρεινὴν περιοχὴν εἰς πόλιν τοῦ Ἰούδα
καὶ ἐμπῆκε εἰς τὸ σπίτι τοῦ Ζαχαρία καὶ ἐχαιρέτισε τὴν Ἐλισάβετ .
Καὶ μόλις ἡ Ἐλισάβετ ἄκουσε τὸν χαιρετισμὸν τῆς Μαρίας , ἐπήδησε τὸ βρέφος εἰς τὴν κοιλιά της καὶ ἐπληρώθη ἡ Ἐλισάβετ ἀπὸ Πνεῦμα Ἅγιον ,
καὶ μὲ μεγάλην φωνὴν ἐφώναξε καὶ εἶπε , « Εὐλογημένη εἶσαι σὺ μεταξὺ τῶν γυναικῶν καὶ εὐλογημένος ὁ καρπὸς τῆς κοιλίας σου .
Καὶ πῶς συνέβη τοῦτο , νὰ ἔλθῃ ἡ μητέρα τοῦ Κυρίου μου πρὸς ἐμέ ;
Διότι μόλις ἦλθε εἰς τὰ αὐτιά μου ἡ φωνὴ τοῦ χαιρετισμοῦ σου , ἐπήδησε ἀπὸ χαρὰν τὸ βρέφος εἰς τὴν κοιλιά μου .
Καὶ μακαρία εἶναι ἐκείνη , ποὺ ἐπίστεψε , ὅτι θὰ ἐκπληρωθοῦν ὅσα τῆς εἰπώθηκαν ἀπὸ τὸν Κύριον » .
Καὶ εἶπε ἡ Μαριάμ , « Δοξάζει ἡ ψυχή μου τὸν Κύριον
καὶ εὐφραίνεται τὸ πνεῦμά μου διὰ τὸν Θεόν , τὸν Σωτῆρά μου ,
διότι εἶδε μὲ εὐμένειαν τὴν ταπεινὴν δούλην του . Διότι ἀπὸ τώρα θὰ μὲ μακαρίζουν ὅλαι αἱ γενεαί .
Μεγάλα τῷ ὄντι πράγματα μοῦ ἔκανε ὁ Δυνατὸς καὶ ἅγιον εἶναι τὸ ὄνομά του ,
καὶ ἡ εὐσπλαγχνία του ἁπλώνεται εἰς γενεὰς γενεῶν εἰς ἐκείνους , ποὺ τὸν φοβοῦνται .
Ἔδειξε δύναμιν μὲ τὸν βραχίονά του , διεσκόρπισε ἀνθρώπους μὲ ὑπερήφανη καρδιά .
Κατέβασε ἀπὸ θρόνους ἄρχοντας καὶ ἀνύψωσε ταπεινούς ,
ἀνθρώπους ποὺ ἐπεινοῦσαν τοὺς ἐγέμισε μὲ ἀγαθά , καὶ ἀνθρώπους πλουσίους τοὺς ἔδιωξε ἀδειανούς .
Ἐβοήθησε τὸν δοῦλόν του Ἰσραὴλ ἐνθυμούμενος ,
ὅπως εἶχε ὑποσχεθῇ εἰς τοὺς πατέρας μας , νὰ δείξῃ ἔλεος εἰς τὸν Ἀβραὰμ καὶ εἰς τοὺς ἀπογόνους του αἰωνίως » .
Ἔμεινε δὲ ἡ Μαριὰμ πλησίον της περίπου τρεῖς μῆνες καὶ ὕστερα ἐπέστρεψε εἰς τὸ σπίτι της .
Καὶ ἦλθε ὁ καιρὸς τῆς Ἐλισάβετ νὰ γεννήσῃ , καὶ ἐγέννησε υἱόν .
Καὶ ἄκουσαν οἱ γείτονες καὶ οἱ συγγενεῖς της ὅτι ὁ Κύριος ἔδειξε πολὺ ἔλεος εἰς αὐτὴν καὶ τὴν συνέχαιραν .
Τὴν ὀγδόην ἡμέραν ἦλθαν διὰ νὰ ἐκτελέσουν τὴν περιτομὴν τοῦ παιδιοῦ καὶ ἤθελαν νὰ τὸ ὀνομάσουν μὲ τὸ ὄνομα τοῦ πατέρα του , Ζαχαρίαν .
Ἀλλ᾽ ἡ μητέρα του εἶπε , « Ὄχι , θὰ ὀνομασθῇ Ἰωάννης » .
Καὶ αὐτοὶ τῆς εἶπαν , « Δὲν εἶναι κανεὶς ἀπὸ τοὺς συγγενεῖς σου ποὺ νὰ ἔχῃ τὸ ὄνομα αὐτό » .
Μὲ νεύματα δὲ ἐρωτοῦσαν τὸν πατέρα του πῶς ἤθελε αὐτὸς νὰ τὸ ὀνομάσουν .
Καὶ αὐτὸς ἐζήτησε μικρὴ πλάκα καὶ ἔγραψε τὰ ἑξῆς : « Ἰωάννης εἶναι τὸ ὄνομά του » . Καὶ ἐξεπλάγησαν ὅλοι .
Ἄνοιξε δὲ ἀμέσως τὸ στόμα του καὶ ἡ γλῶσσά του καὶ εὐλογοῦσε τὸν Θεόν .
Καὶ κατέλαβε φόβος ὅλους , ὅσοι κατοικοῦσαν γύρω , καὶ τὰ γεγονότα αὐτὰ διεδίδοντο εἰς ὅλην τὴν ὀρεινὴν περιοχὴν τῆς Ἰουδαίας .
Καὶ ὅλοι , ὅσοι τὰ ἄκουσαν , τὰ ἔβαλαν εἰς τὴν καρδιά τους καὶ ἔλεγαν , « Τί ἆραγε θὰ γίνῃ τὸ παιδί αὐτό ; » . Καὶ πραγματικὰ τὸ χέρι τοῦ Κυρίου ἦτο μαζί του .
Καὶ ὁ Ζαχαρίας , ὁ πατέρας του , ἐπληρώθη ἀπὸ Πνεῦμα Ἅγιον καὶ ἐπροφήτευσε καὶ εἶπε ,
« Εὐλογητὸς ὁ Κύριος , ὁ Θεὸς τοῦ Ἰσραήλ , διότι ἐνδιαφέρθηκε καὶ ἐλύτρωσε τὸν λαόν του
καὶ ἤγειρε δύναμιν σωτηρίας γιὰ μᾶς ἀπὸ τὸν οἶκον τοῦ Δαυΐδ , τοῦ δούλου του —
καθὼς εἶχε ὑποσχεθῇ διὰ τοῦ στόματος τῶν ἁγίων του προφητῶν ἀπὸ ἀρχαιοτάτων χρόνων —
διὰ νὰ μᾶς σώσῃ ἀπὸ τοὺς ἐχθρούς μας καὶ ἀπὸ τὰ χέρια ὅλων ἐκείνων ποὺ μᾶς μισοῦν ,
διὰ νὰ δείξῃ ἔλεος εἰς τοὺς πατέρας μας καὶ ἐνθυμηθῇ τὴν ἁγίαν του διαθήκην ,
τὸν ὅρκον ποὺ ἔδωκε εἰς τὸν Ἀβραάμ , τὸν πατέρα μας ,
νὰ μᾶς ἀξιώσῃ ὥστε ἀφοῦ σωθοῦμε ἀπὸ τὰ χέρια τῶν ἐχθρῶν μας , νὰ τὸν λατρεύωμεν χωρὶς φόβον
μὲ ὁσιότητα καὶ δικαιοσύνην ἐνώπιόν του ὅλας τὰς ἡμέρας τῆς ζωῆς μας .
Καὶ σύ , παιδί , θὰ ὀνομασθῇς προφήτης τοῦ Ὑψίστου · διότι θὰ προηγηθῇς πρὶν ἀπὸ τὸν Κύριον , διὰ νὰ τοῦ ἑτοιμάσῃς τοὺς δρόμους του ,
διὰ νὰ κάμῃς γνωστὴν εἰς τὸν λαόν του τὴν σωτηρίαν διὰ τῆς συγχωρήσεως τῶν ἁμαρτιῶν των
χάρις εἰς τὸ μεγάλο ἔλεος τοῦ Θεοῦ μας , ὅταν θὰ ἀνατείλῃ ἐπάνω μας ὁ ἥλιος ἀπὸ τὸν οὐρανόν ,
διὰ νὰ φωτίσῃ ἐκείνους , ποὺ κάθονται εἰς τὸ σκοτάδι καὶ εἰς τὴν σκιὰν τοῦ θανάτου , διὰ νὰ ὁδηγήσῃ τὰ πόδια μας εἰς τὸν δρόμον τῆς εἰρήνης » .
Τὸ δὲ παιδὶ ἐμεγάλωνε καὶ ἐδυνάμωνε κατὰ τὸ πνεῦμα καὶ ἦτο εἰς τὰς ἐρήμους ἕως τὴν ἡμέραν τῆς ἐμφανίσεώς του εἰς τὸν Ἰσραήλ .

Κατὰ τὰς ἡμέρας ἐκείνας συνέβη νὰ δοθῇ διαταγὴ ἐκ μέρους τοῦ Καίσαρος Αὐγούστου νὰ γίνῃ ἀπογραφὴ ὅλης τῆς οἰκουμένης .
Αὐτὴ ἡ ἀπογραφὴ ἦτο ἡ πρώτη ποὺ ἔγινε , ὅταν ἡγεμὼν τῆς Συρίας ἦτο ὁ Κυρήνιος .
Καὶ ὅλοι ἐπήγαιναν νὰ ἀπογραφοῦν , ὁ καθένας εἰς τὴν πόλιν του .
Ἀνέβηκε δὲ καὶ ὁ Ἰωσὴφ ἀπὸ τὴν Γαλιλαίαν , ἀπὸ τὴν πόλιν Ναζαρέτ , εἰς τὴν Ἰουδαίαν , εἰς τὴν πόλιν τοῦ Δαυῒδ ἡ ὁποία ὀνομάζεται Βηθλεέμ , ἐπειδὴ κατήγετο ἀπὸ τὸν οἶκον καὶ τὸ γένος τοῦ Δαυΐδ ,
διὰ νὰ ἀπογραφῇ μαζὶ μὲ τὴν Μαριάμ , τὴν γυναῖκα τὴν μνηστευμένην μὲ αὐτόν , ἡ ὁποία ἦτο ἔγκυος .
Συνέβη ὅμως ὅταν ἦσαν ἐκεῖ , νὰ συμπληρωθοῦν αἱ ἡμέραι τοῦ τοκετοῦ της .
Καὶ ἐγέννησε τὸν υἱόν της τὸν πρωτότοκον καὶ τὸν ἐτύλιξε μὲ σπάργανα καὶ τὸν ἔβαλε νὰ πλαγιάσῃ μέσα εἰς τὴν φάτνην , διότι δὲν ὑπῆρχε τόπος εἰς τὸ πανδοχεῖον ὅπου εἶχαν καταλύσει .
Εἰς τὴν ἰδίαν περιοχὴν ὑπῆρχαν βοσκοὶ ποὺ ἔμεναν ἔξω εἰς τοὺς ἀγροὺς καὶ ἐφύλαγαν βάρδια τὴν νύχτα διὰ τὸ ποίμνιόν τους .
Καὶ τοὺς παρουσιάσθηκε ἄγγελος τοῦ Κυρίου καὶ λάμψις θεϊκὴ ἔλαμψε γύρω τους καὶ τοὺς κατέλαβε μεγάλος φόβος .
Καὶ τοὺς εἶπε ὁ ἄγγελος , « Μὴ φοβᾶσθε · διότι σᾶς φέρω εὐχάριστα νέα ποὺ θὰ προξενήσουν μεγάλην χαρὰν εἰς ὅλον τὸν λαόν :
ἐγεννήθηκε σήμερα εἰς τὴν πόλιν τοῦ Δαυῒδ γιὰ σᾶς Σωτήρ , ὁ ὁποῖος εἶναι ὁ Χριστὸς Κύριος .
Καὶ τοῦτο θὰ χρησιμεύσῃ σ᾽ ἐσᾶς γιὰ σημεῖον : Θὰ βρῆτε βρέφος τυλιγμένο εἰς τὰ σπάργανα μέσα σὲ φάτνην » .
Καὶ ξαφνικὰ παρουσιάσθηκε μαζὶ μὲ τὸν ἄγγελον πλῆθος τῆς οὐρανίου στρατιᾶς ποὺ ἐδοξολογοῦσαν τὸν Θεὸν καὶ ἔλεγαν ,
« Δόξα ἂς εἶναι εἰς τὸν Θεὸν ἐν τοῖς ὑψίστοις καὶ εἰς τὴν γῆν εἰρήνη · εὐαρέσκεια πρὸς τοὺς ἀνθρώπους » .
Μόλις οἱ ἄγγελοι τοὺς ἄφησαν καὶ ἐπῆγαν εἰς τὸν οὐρανόν , οἱ βοσκοὶ εἶπαν μεταξύ τους , « Ἂς πᾶμε λοιπὸν ἕως τὴν Βηθλεὲμ γιὰ νὰ ἰδοῦμε τὸ γεγονὸς αὐτὸ ποὺ μᾶς ἔκανε γνωστὸν ὁ Κύριος » .
Καὶ ἦλθαν τρέχοντες καὶ εὑρῆκαν τὴν Μαριὰμ καὶ τὸν Ἰωσήφ , καὶ τὸ βρέφος νὰ εἶναι εἰς τὴν φάτνην .
Ὅταν τὸ εἶδαν , ἔκαναν γνωστὰ τὰ λόγια ποὺ τοὺς εἶχαν εἰπωθῆ σχετικῶς μὲ τὸ παιδὶ αὐτό .
Καὶ ὅλοι , ὅσοι ἄκουσαν , ἐθαύμασαν δι᾽ ὅσα τοὺς εἶπαν οἱ βοσκοί .
Ἡ δὲ Μαριὰμ τὰ ἐκρατοῦσε ὅλα εἰς τὸν νοῦν της καὶ τὰ ἐσκέπτετο .
Καὶ ἐπέστρεψαν οἱ βοσκοὶ καὶ ἐδόξαζαν καὶ ὑμνοῦσαν τὸν Θεόν , δι᾽ ὅλα , ὅσα ἄκουσαν καὶ εἶδαν , ὅπως τοὺς εἶχε εἰπωθῆ .
Καὶ ὅταν συμπληρώθησαν αἱ ὀκτὼ ἡμέραι διὰ νὰ κάμουν τὴν περιτομὴν τοῦ παιδιοῦ , τοῦ ἐδόθηκε τὸ ὄνομά του Ἰησοῦς , ὅπως ὠνομάσθηκε ἀπὸ τὸν ἄγγελον πρὶν συλληφθῇ εἰς τὴν κοιλιά .
Καὶ ὅταν συμπληρώθησαν αἱ ἡμέραι τοῦ καθαρισμοῦ , σύμφωνα πρὸς τὸν Μωσαϊκὸν νόμον , τὸν ἔφεραν εἰς τὰ Ἱεροσόλυμα , διὰ νὰ τὸν παρουσιάσουν εἰς τὸν Κύριον —
ὅπως εἶναι γραμμένο εἰς τὸν νόμον τοῦ Κυρίου , ὅτι Κάθε ἀρσενικὸν ποὺ ἀνοίγει μήτραν , πρέπει νὰ θεωρηθῇ ὡς ἀφιερωμένον εἰς τὸν Κύριον —
καὶ νὰ προσφέρουν θυσίαν , σύμφωνα πρὸς ἐκεῖνο ποὺ λέγει ὁ νόμος τοῦ Κυρίου : Ἕνα ζεῦγος τρυγόνια ἢ δύο μικρά περιστέρια .
Ὑπῆρχε εἰς τὰ Ἱεροσόλυμα ἄνθρωπος ποὺ ὠνομάζετο Συμεών , καὶ ὁ ἄνθρωπος αὐτὸς ἦτο δίκαιος καὶ εὐλαβὴς καὶ ἐπερίμενε τὴν παρηγορίαν τοῦ Ἰσραὴλ καὶ Πνεῦμα Ἅγιον ἦτο ἐπάνω του .
Καὶ τοῦ εἶχε προφητευθῇ ἀπὸ τὸ Πνεῦμα τὸ Ἅγιον ὅτι δὲν θὰ ἰδῇ θάνατον πρὶν ἰδῇ τὸν Χριστὸν τοῦ Κυρίου .
Καὶ ἦλθε κατ᾽ ἔμπνευσιν τοῦ Πνεύματος εἰς τὸν ναόν . Καὶ ὅταν οἱ γονεῖς ἔφεραν τὸ παιδὶ Ἰησοῦν διὰ νὰ ἐκτελέσουν δι᾽ αὐτὸν τὰ ἔθιμα τοῦ νόμου ,
αὐτὸς τότε τὸ ἐδέχθηκε στὴν ἀγκαλιά του καὶ εὐλόγησε τὸν Θεὸν καὶ εἶπε ,
« Τώρα ἀπολύεις , Δέσποτα , τὸν δοῦλόν σου ἐν εἰρήνῃ σύμφωνα μὲ τὸν λόγον σου ,
διότι εἶδα μὲ τὰ μάτια μου τὴν σωτηρίαν σου
ποὺ ἑτοίμασες δι᾽ ὅλους τοὺς λαούς ,
ἕνα φῶς ποὺ θὰ εἶναι ἀποκάλυψις διὰ τοὺς ἐθνικοὺς καὶ δόξα διὰ τὸν λαόν σου τὸν Ἰσραήλ » .
Καὶ ἐθαύμαζαν ὁ Ἰωσὴφ καὶ ἡ μητέρα του γιὰ ὅσα ἐλέγοντο γι᾽ αὐτόν .
Καὶ ὁ Συμεὼν τοὺς εὐλόγησε καὶ εἶπε εἰς τὴν Μαριάμ , τὴν μητέρα του , « Αὐτὸς εἶναι προωρισμένος διὰ τὴν πτῶσιν καὶ ἀνύψωσιν πολλῶν μεταξὺ τοῦ Ἰσραὴλ καὶ ὡς σημεῖον διὰ τὸ ὁποῖον θὰ ὑπάρχῃ ἀντιλογία ,
διὰ νὰ φανερωθοῦν αἱ σκέψεις πολλῶν καρδιῶν , καὶ τὴν ἰδικήν σου ψυχὴν ἐπίσης θὰ διαπεράσῃ ρομφαία » .
Ἐκεῖ ἦτο κάποια προφῆτις Ἄννα , θυγατέρα τοῦ Φανουήλ , ἀπὸ τὴν φυλὴν τοῦ Ἀσήρ . Ἦτο πολὺ προχωρημένης ἡλικίας , καὶ εἶχε ζήσει ἑπτὰ χρόνια μὲ τὸν ἄνδρα της μετὰ τὸν γάμον της
καὶ κατόπιν ὡς χήρα μέχρις ἡλικίας ὀδγόντα τεσσάρων ἐτῶν . Δὲν ἀπεμακρύνετο ἀπὸ τὸν ναὸν ἀλλὰ ἐλάτρευε τὸν Θεὸν μὲ νηστείας καὶ προσευχὰς νύχτα καὶ ἡμέραν .
Κατ᾽ ἐκείνην ἀκριβῶς τὴν ὥραν παρουσιάσθηκε καὶ δοξολογοῦσε τὸν Θεὸν καὶ μιλοῦσε διὰ τὸ παιδὶ εἰς ὅλους , ὅσοι ἀνέμεναν λύτρωσιν τῆς Ἱερουσαλήμ .
Καὶ ὅταν ἔκαναν ὅλα , ὅσα ὥριζε ὁ νόμος τοῦ Κυρίου , ἐγύρισαν εἰς τὴν Γαλιλαίαν , εἰς τὴν πόλιν τους Ναζαρέτ .
Τὸ δὲ παιδὶ ἐμεγάλωνε καὶ ἐδυνάμωνε κατὰ τὸ πνεῦμα ἐπειδὴ ἐγέμιζε ἀπὸ σοφίαν καὶ ἡ χάρις τοῦ Θεοῦ ἦτο ἐπάνω του .
Καὶ οἱ γονεῖς του ἐπήγαιναν κάθε χρόνο εἰς τὴν Ἱερουσαλὴμ κατὰ τὴν ἑορτὴν τοῦ Πάσχα .
Ὅταν ἦτο δώδεκα ἐτῶν ἀνέβηκαν εἰς τὰ Ἱεροσόλυμα , κατὰ τὸ ἔθιμον τῆς ἑορτῆς ,
καὶ ὅταν ἐτελείωσαν τὰς ἡμέρας , ἐνῷ ἐπέστρεφαν , παρέμεινε τὸ παιδὶ Ἰησοῦς εἰς τὴν Ἱερουσαλήμ , χωρὶς νὰ τὸ καταλάβουν ὁ Ἰωσὴφ καὶ ἡ μητέρα του .
Ἐπειδὴ δὲ ἐνόμισαν ὅτι ἦτο μὲ συντροφιά , ἐβάδισαν μιᾶς ἡμέρας δρόμον καὶ τὸν ἀναζητοῦσαν μεταξὺ τῶν συγγενῶν καὶ τῶν γνωστῶν .
Καὶ ἐπειδὴ δὲν τὸν εὑρῆκαν , ἐγύρισαν εἰς τὴν Ἱερουσαλὴμ καὶ τὸν ἀναζητοῦσαν .
Καὶ ὕστερα ἀπὸ τρεῖς ἡμέρες τὸν εὑρῆκαν νὰ κάθεται εἰς τὸν ναὸν εἰς τὸ μέσον τῶν διδασκάλων καὶ νὰ τοὺς ἀκούῃ καὶ νὰ τοὺς ἐρωτᾷ .
Ὅλοι δὲ ὅσοι τὸν ἄκουαν , ἐθαύμαζαν διὰ τὴν νοημοσύνην καὶ τὰς ἀπαντήσεις του .
Καὶ ὅταν τὸν εἶδαν , ἐξεπλάγησαν καὶ ἡ μητέρα του τοῦ εἶπε , « Παιδί μου , γιατί μᾶς φέρθηκες ἔτσι ; Ὁ πατέρας σου καὶ ἐγὼ σ᾽ ἐζητούσαμε μὲ μεγάλην ἀνησυχίαν » .
Καὶ αὐτὸς τοὺς εἶπε , « Γιατί μ᾽ ἐζητούσατε ; Δὲν ἠξέρατε ὅτι πρέπει νὰ εἶμαι εἰς τὸ σπίτι τοῦ Πατέρα μου ; » .
Ἀλλ᾽ αὐτοὶ δὲν κατάλαβαν τί ἐννοοῦσε μὲ αὐτὸ ποὺ τοὺς εἶπε .
Καὶ ἐπέστρεψε μαζί τους εἰς τὴν Ναζαρὲτ καὶ ἐξακολουθοῦσε νὰ ὑπακούῃ εἰς αὐτούς . Ἡ μητέρα του ἐφύλαγε εἰς τὴν καρδιά της ὅλα αὐτὰ τὰ γεγονότα .
Καὶ ὁ Ἰησοῦς προώδευε εἰς σοφίαν καὶ σωματικὴν ἀνάπτυξιν καὶ εὔνοιαν ἐκ μέρους τοῦ Θεοῦ καὶ τῶν ἀνθρώπων .

Κατὰ τὸ δέκατον πέμπτον ἔτος τῆς αὐτοκρατορίας τοῦ Τιβερίου Καίσαρος , ὅταν ἡγεμὼν τῆς Ἰουδαίας ἦτο ὁ Πόντιος Πιλᾶτος , τετράρχης δὲ τῆς Γαλιλαίας ὁ Ἡρώδης καὶ τετράρχης τῆς Ἰδουμαίας καὶ τῆς χώρας Τραχωνίτιδος ὁ Φίλιππος ὁ ἀδελφός του καὶ τετράρχης τῆς Ἀβιληνῆς ὁ Λυσανίας ,
καὶ ὅταν ἀρχιερεῖς ἦσαν ὁ Ἄννας καὶ ὁ Καϊάφας , ἐδόθηκε ἐντολὴ ἀπὸ τὸν Θεὸν πρὸς τὸν Ἰωάννην , τὸν υἱὸν τοῦ Ζαχαρία , εἰς τὴν ἔρημον ,
καὶ ἦλθε εἰς ὁλόκληρη τὴν περιοχὴ τοῦ Ἰορδάνη καὶ ἐκήρυττε βάπτισμα μετανοίας εἰς ἄφεσιν ἁμαρτιῶν ,
καθὼς εἶναι γραμμένο εἰς τὸ βιβλίον τῶν προφητειῶν τοῦ προφήτου Ἡσαΐα : Φωνὴ ἑνὸς ποὺ φωνάζει εἰς τὴν ἔρημον . Ἑτοιμάσατε τὴν ὁδὸν τοῦ Κυρίου , κάνετε ἴσιους τοὺς δρόμους του .
Κάθε φαράγγι πρέπει νὰ γεμίσῃ μὲ χῶμα καὶ κάθε βουνὸ καὶ λόφος πρέπει νὰ ἰσοπεδωθῇ , καὶ τὰ στραβὰ θὰ γίνουν ἴσια καὶ οἱ ἀνώμαλοι δρόμοι θὰ γίνουν ὁμαλοὶ
καὶ κάθε ἄνθρωπος θὰ ἰδῇ τὴν σωτηρίαν τοῦ Θεοῦ .
Ἔλεγε λοιπὸν εἰς τὰ πλήθη ποὺ ἔβγαιναν διὰ νὰ βαπτισθοῦν ἀπ᾽ αὐτόν , « Γενεὰ ἐχιδνῶν , ποιός σᾶς ὑπέδειξε νὰ ἀποφύγετε τὴν μέλλουσαν ὀργήν ;
Κάνετε λοιπὸν καρποὺς ἀξίους τῆς μετανοίας καὶ μὴ ἀρχίσετε νὰ λέτε μέσα σας , « Πατέρα ἔχομεν τὸν Ἀβραάμ » , διότι σᾶς λέγω ὅτι ὁ Θεὸς μπορεῖ ἀπὸ τὶς πέτρες αὐτὲς νὰ κάνῃ παιδιὰ διὰ τὸν Ἀβραάμ .
Ἡ ἀξίνα εἶναι πιὰ κοντὰ εἰς τὴν ρίζαν τῶν δένδρων , καὶ κάθε δένδρον ποὺ δὲν κάνει καρπὸν καλὸν τὸ κόβουν σύρριζα καὶ τὸ ρίχνουν στὴν φωτιά » .
Καὶ τὰ πλήθη τὸν ἐρωτοῦσαν , « Τί λοιπὸν νὰ κάνωμε ; » .
Αὐτὸς δὲ τοὺς ἀπεκρίθη , « Ἐκεῖνος ποὺ ἔχει δύο ὑποκάμισα ἂς δώσῃ εἰς ἐκεῖνον ποὺ δὲν ἔχει καὶ ἐκεῖνος ποὺ ἔχει τρόφιμα ἂς κάνῃ τὸ ἴδιο » .
Ἦλθαν δὲ οἱ τελῶναι νὰ βαπτισθοῦν καὶ τοῦ εἶπαν , « Διδάσκαλε , τί νὰ κάνωμε ; » .
Αὐτὸς δὲ τοὺς εἶπε , « Νὰ μὴ εἰσπράττετε τίποτε περισσότερον ἀπὸ ὅ , τι σᾶς ἔχουν διατάξει » .
Τὸν ἐρωτοῦσαν καὶ στρατιωτικοί , « Καὶ ἐμεῖς τί νὰ κάνωμε ; » . Εἰς αὐτοὺς εἶπε , « Κανένα νὰ μὴ ἐκβιάσετε οὔτε νὰ συκοφαντήσετε ἀλλὰ νὰ ἀρκῆσθε εἰς τὸν μισθόν σας » .
Ἐπειδὴ ὁ κόσμος ἦτο ἐν ἀναμονῇ καὶ ὅλοι ἐσκέπτοντο μέσα τους διὰ τὸν Ἰωάννην , μήπως αὐτὸς εἶναι ὁ Χριστός ,
εἶπε εἰς ὅλους ὁ Ἰωάννης , « Ἐγὼ σᾶς βαπτίζω μὲ νερό . Ἔρχεται ὅμως ἐκεῖνος ποὺ εἶναι ἰσχυρότερος ἀπὸ ἐμὲ καὶ τοῦ ὁποίου δὲν εἶμαι ἱκανὸς νὰ λύσω τὸ λουρὶ ἀπὸ τὰ ὑποδήματά του . Αὐτὸς θὰ σᾶς βαπτίσῃ μὲ Πνεῦμα Ἅγιον καὶ φωτιά ·
τὸ φτυάρι του εἶναι στὸ χέρι του διὰ νὰ καθαρίσῃ τὸ ἁλῶνι του καὶ νὰ μαζέψῃ τὸ σιτάρι εἰς τὴν ἀποθήκην του , τὸ δὲ ἄχυρο θὰ τὸ κάψῃ μὲ φωτιὰ ποὺ δὲν σβήνει » .
Καὶ μὲ πολλὲς ἄλλες προτροπὲς ἐκήρυττε εἰς τὸν κόσμον τὸ χαρμόσυνον ἄγγελμα .
Ὁ δὲ Ἡρώδης ὁ τετράρχης , ἐπειδὴ κατηγορεῖτο ἀπὸ αὐτὸν διὰ τὴν Ἡρωδιάδα , τὴν γυναῖκα τοῦ ἀδελφοῦ του , καὶ δι᾽ ὅλα τὰ κακὰ ποὺ εἶχε κάνει ὁ Ἡρώδης ,
προσέθεσε εἰς ὅλα αὐτὰ καὶ τοῦτο : ἔκλεισε τὸν Ἰωάννην εἰς τὴν φυλακήν .
Ὅταν ὅλος ὁ λαὸς εἶχε βαπτισθῆ καὶ ὁ Ἰησοῦς ἐπίσης εἶχε βαπτισθῆ καὶ προσευχότανε , ἄνοιξε ὁ οὐρανὸς
καὶ κατέβηκε τὸ Πνεῦμα τὸ Ἅγιον ἐπάνω του ὑπὸ σωματικὴν μορφὴν σὰν περιστερὰ καὶ ἦλθε φωνὴ ἀπὸ τὸν οὐρανόν , « Σὺ εἶσαι ὁ Υἱός μου ὁ ἀγαπητός , εἰς σὲ εὐαρεστοῦμαι » .
Ὁ Ἰησοῦς , ὅταν ἄρχισε τὸ ἔργον του , ἦτο περίπου τριάντα ἐτῶν . Ἦτο υἱός , ὡς ἐνομίζετο , τοῦ Ἰωσήφ , υἱοῦ τοῦ Ἠλί ,
υἱοῦ τοῦ Ματθάτ , υἱοῦ τοῦ Λευΐ , υἱοῦ τοῦ Μελχί , υἱοῦ τοῦ Ἰαννά , υἱοῦ τοῦ Ἰωσήφ ,
υἱοῦ τοῦ Ματταθίου , υἱοῦ τοῦ Ἀμώς , υἱοῦ τοῦ Ναούμ , υἱοῦ τοῦ Ἐσλί , υἱοῦ τοῦ Ναγγαί ,
υἱοῦ τοῦ Μαάθ , υἱοῦ τοῦ Ματταθίου , υἱοῦ τοῦ Σεμεΐ , υἱοῦ τοῦ Ἰωσήχ , υἱοῦ τοῦ Ἰωδά ,
υἱοῦ τοῦ Ἰωαννάν , υἱοῦ τοῦ Ρησά , υἱοῦ τοῦ Ζοροβάβελ , υἱοῦ τοῦ Σαλαθιήλ , υἱοῦ τοῦ Νηρί ,
υἱοῦ τοῦ Μελχί , υἱοῦ τοῦ Ἀδδί , υἱοῦ τοῦ Κωσάμ , υἱοῦ τοῦ Ἐλμωδάμ , υἱοῦ τοῦ Ἥρ ,
υἱοῦ τοῦ Ἰωσῆ , υἱοῦ τοῦ Ἐλιέζερ , υἱοῦ τοῦ Ἰωρείμ , υἱοῦ τοῦ Ματθάτ , υἱοῦ τοῦ Λευΐ ,
υἱοῦ τοῦ Συμεών , υἱοῦ τοῦ Ἰούδα , υἱοῦ τοῦ Ἰωσήφ , υἱοῦ τοῦ Ἰωνάν , υἱοῦ τοῦ Ἐλιακείμ ,
υἱοῦ τοῦ Μελεᾶ , υἱοῦ τοῦ Μαϊνάν , υἱοῦ τοῦ Ματταθά , υἱοῦ τοῦ Ναθάν , υἱοῦ τοῦ Δαυΐδ ,
υἱοῦ τοῦ Ἰεσσαί , υἱοῦ τοῦ Ὠβήδ , υἱοῦ τοῦ Βοόζ , υἱοῦ τοῦ Σαλμών , υἱοῦ τοῦ Ναασσών ,
υἱοῦ τοῦ Ἀμιναδάβ , υἱοῦ τοῦ Ἀράμ , υἱοῦ τοῦ Ἐσρώμ , υἱοῦ τοῦ Φαρές , υἱοῦ τοῦ Ἰούδα ,
υἱοῦ τοῦ Ἰακώβ , υἱοῦ τοῦ Ἰσαάκ , υἱοῦ τοῦ Ἀβραάμ , υἱοῦ τοῦ Θάρα , υἱοῦ τοῦ Ναχώρ ,
υἱοῦ τοῦ Σερούχ , υἱοῦ τοῦ Ραγαῦ , υἱοῦ τοῦ Φάλεκ , υἱοῦ τοῦ Ἔβερ , υἱοῦ τοῦ Σαλά ,
υἱοῦ τοῦ Καϊνάν , υἱοῦ τοῦ Ἀρφαξάδ , υἱοῦ τοῦ Σήμ , υἱοῦ τοῦ Νῶε , υἱοῦ τοῦ Λάμεχ ,
υἱοῦ τοῦ Μαθουσάλα , υἱοῦ τοῦ Ἐνώχ , υἱοῦ τοῦ Ἰαρέδ , υἱοῦ τοῦ Μαλελεήλ , υἱοῦ τοῦ Καϊνάν ,
υἱοῦ τοῦ Ἐνώς , υἱοῦ τοῦ Σήθ , υἱοῦ τοῦ Ἀδάμ , υἱοῦ τοῦ Θεοῦ .
Ὁ Ἰησοῦς , γεμᾶτος Πνεῦμα Ἅγιον , ἐπέστρεψε ἀπὸ τὸν Ἰορδάνην καὶ ἐφέρετο ἀπὸ τὸ Πνεῦμα εἰς τὴν ἔρημον ,
ὅπου ἐπὶ σαράντα ἡμέρες ἐπειράζετο ἀπὸ τὸν διάβολον . Καὶ δὲν ἔφαγε τίποτε κατὰ τὰς ἡμέρας ἐκείνας καὶ ὅταν ἐτελείωσαν , ὕστερα ἐπείνασε .
Εἶπε τότε εἰς αὐτὸν ὁ διάβολος , « Ἐὰν εἶσαι Υἱὸς τοῦ Θεοῦ , πὲς σ᾽ αὐτὴν τὴν πέτρα νὰ γίνῃ ψωμί » .
Καὶ ἀπεκρίθη εἰς αὐτὸν ὁ Ἰησοῦς , « Εἶναι γραμμένον ὅτι ὁ ἄνθρωπος δὲν ζῇ μόνον μὲ ψωμί , ἀλλὰ μὲ κάθε λόγον τοῦ Θεοῦ » .
Ὕστερα ὁ διάβολος τὸν ἀνέβασε σ᾽ ἕνα ψηλὸ βουνὸ καὶ τοῦ ἔδειξε , διὰ μίαν στιγμήν , ὅλα τὰ βασίλεια τῆς οἰκουμένης ,
καὶ τοῦ εἶπε , « Θὰ σοῦ δώσω ὅλην αὐτὴν τὴν ἐξουσίαν καὶ τὴν δόξαν τους , διότι σ᾽ ἐμὲ ἔχει παραδοθῇ καὶ σ᾽ ὅποιον θέλω τὴν δίνω .
Ἐὰν λοιπὸν μὲ προσκυνήσῃς ὅλα θὰ εἶναι δικά σου » .
Καὶ ὁ Ἰησοῦς τοῦ ἀπεκρίθη , « Πήγαινε ὀπίσω μου , Σατανᾶ · εἶναι γραμμένον , Τὸν Κύριον τὸν Θεόν σου νὰ προσκυνᾷς καὶ αὐτὸν μόνον νὰ λατρεύῃς » .
Τὸν ἔφερε τότε εἰς τὴν Ἱερουσαλὴμ καὶ τὸν ἔστησε εἰς τὴν ἄκρη τῆς στέγης τοῦ ναοῦ καὶ τοῦ εἶπε , « Ἐὰν εἶσαι Υἱὸς τοῦ Θεοῦ , ρίξε τὸν ἑαυτόν σου ἀπ᾽ ἐδῶ κάτω ,
διότι εἶναι γραμμένον , Θὰ διατάξῃ διὰ σὲ τοὺς ἀγγέλους νὰ σὲ φυλάττουν ,
καὶ , Εἰς τὰ χέρια θὰ σὲ σηκώσουν διὰ νὰ μὴ σκοντάψῃ τὸ πόδι σου σὲ πέτρα » .
Ὁ Ἰησοῦς τοῦ ἀπεκρίθη , « Ἔχει λεχθῆ , Δὲν πρέπει νὰ πειράζῃς τὸν Κύριον τὸν Θεόν σου » .
Καὶ ἀφοῦ ἐξήντλησε κάθε πειρασμὸν ὁ διάβολος , ἔφυγε ἀπ᾽αὐτὸν μέχρι καιροῦ .
Καὶ ἐπέστρεψε ὁ Ἰησοῦς εἰς τὴν Γαλιλαίαν ὡπλισμένος μὲ τὴν δύναμιν τοῦ Πνεύματος · καὶ ἡ φήμη του διαδόθηκε εἰς ὅλα τὰ περίχωρα .
Καὶ ἐδίδασκε εἰς τὰς συναγωγάς των καὶ ἀπὸ ὅλους ἐδοξάζετο .
Καὶ ἦλθε εἰς τὴν Ναζαρέτ , ὅπου εἶχε ἀνατραφῆ καὶ κατὰ τὴν συνήθειάν του ἐμπῆκε εἰς τὴν συναγωγὴν κατὰ τὴν ἡμέραν τοῦ Σαββάτου καὶ ἐσηκώθηκε διὰ νὰ διαβάσῃ .
Καὶ τοῦ ἔδωκαν τὸ βιβλίον τοῦ Ἡσαΐα τοῦ προφήτου καὶ ἀφοῦ τὸ ξετύλιξε εὑρῆκε τὸ μέρος , ὅπου ἦτο γραμμένον ,
Πνεῦμα Κυρίου εἶναι ἐπάνω μου , διὸτι μὲ ἔχρισε . Μὲ ἔστειλε νὰ φέρω εἰς τοὺς πτωχοὺς χαρμόσυνον ἄγγελμα , νὰ θεραπεύσω ἐκείνους ποὺ ἔχουν συντετριμμένην καρδιά , νὰ κηρύξω εἰς αἰχμαλώτους ἀπελευθέρωσιν καὶ εἰς τοὺς τυφλοὺς ἀνάβλεψιν , νὰ ἐλευθερώσω ἐκείνους ποὺ πιέζονται ,
νὰ κηρύξω τὸ ἔτος τῆς εὐνοίας τοῦ Κυρίου .
Καὶ ἀφοῦ ἐτύλιξε τὸ βιβλίον καὶ τὸ ἔδωκε εἰς τὸν ὑπηρέτην , ἐκάθησε καὶ τὰ μάτια ὅλων εἰς τὴν συναγωγὴν ἦσαν προσηλωμένα ἐπάνω του .
Ἄρχισε δὲ νὰ τοὺς λέγῃ , « Σήμερα ἔχει ἐκπληρωθῆ εἰς τὰ αὐτιά σας ἡ γραφὴ αὐτή » .
Καὶ ὅλοι συγκατένευαν πρὸς αὐτὸν καὶ ἐθαύμαζαν διὰ τὴν χάριν τῶν λόγων ποὺ ἔβγαιναν ἀπὸ τὸ στόμα του καὶ ἔλεγαν , « Δὲν εἶναι αὐτὸς ὁ υἱὸς τοῦ Ἰωσήφ ; » .
Καὶ ὁ Ἰησοῦς τοὺς εἶπε , « Ἀσφαλῶς θὰ μοῦ πῆτε αὐτὴν τὴν παροιμίαν , Ἰατρέ , θεράπευσε τὸν ἑαυτόν σου . Ὅσα ἀκούσαμε ὅτι ἔγιναν εἰς τὴν Καπερναούμ , κάνε τα καὶ ἐδῶ εἰς τὴν πατρίδα σου » .
Καὶ προσέθεσε , « Ἀλήθεια σᾶς λέγω ὅτι κανένας προφήτης δὲν εἶναι δεκτὸς εἰς τὴν πατρίδα του .
Νὰ εἶσθε βέβαιοι ὅτι ὑπῆρχαν πολλὲς χῆρες τὴν ἐποχὴν τοῦ Ἠλία μεταξὺ τοῦ Ἰσραήλ , ὅταν ἔκλεισε ὁ οὐρανὸς ἐπὶ τρία χρόνια καὶ ἕξη μῆνες , καὶ ἔγινε μεγάλη πεῖνα εἰς ὅλην τὴν χώρα ,
ἀλλ᾽ ὁ Ἠλίας δὲν ἐστάλη σὲ καμμίαν ἀπ᾽ αὐτὲς ἀλλὰ σὲ μιὰ χήρα εἰς τὴν Σαρεπτὰ τῆς Σιδωνίας .
Ἦσαν καὶ πολλοὶ λεπροὶ μεταξὺ τῶν Ἰσραηλιτῶν τὴν ἐποχὴν τοῦ Ἐλισαίου τοῦ προφήτου ἀλλὰ κανεὶς ἀπ᾽ αὐτοὺς δὲν ἐκαθαρίσθηκε παρὰ ὁ Νεεμὰν ὁ Σῦρος » .
Καὶ ὅλοι εἰς τὴν συναγωγὴν ὠργίσθησαν ὅταν ἄκουσαν αὐτὰ
καὶ ἐσηκώθηκαν καὶ τὸν ἔδιωξαν ἔξω ἀπὸ τὴν πόλιν καὶ τὸν ἔφεραν ἕως τὴν κορυφὴν τοῦ βουνοῦ , ἐπάνω εἰς τὸ ὁποῖον ἦτο κτισμένη ἡ πόλις των , μὲ σκοπὸν νὰ τὸν ρίξουν εἰς τὸν κρημνόν .
Αὐτὸς ὅμως ἐπέρασε διὰ μέσου αὐτῶν καὶ ἔφυγε .
Καὶ κατέβηκε εἰς τὴν Καπερναούμ , ἡ ὁποία εἶναι πόλις τῆς Γαλιλαίας , καὶ τοὺς ἐδίδασκε κατὰ τὰ Σάββατα ·
καὶ ἐξεπλήττοντο διὰ τὴν διδασκαλίαν του , διότι ὁ λόγος του εἶχε δύναμιν .
Εἰς τὴν συναγωγὴν ὑπῆρχε κάποιος ποὺ εἶχε πνεῦμα δαιμονίου ἀκαθάρτου καὶ ἐφώναζε μὲ δυνατὴν φωνήν ,
« Αἴ , τί ἐπεμβαίνεις σ᾽ ἐμᾶς , Ἰησοῦ Ναζαρηνέ ; Ἦλθες νὰ μᾶς καταστρέψῃς ; Ξέρω ποιός εἶσαι · ὁ Ἅγιος τοῦ Θεοῦ » .
Καὶ ἐπέπληξε αὐτὸ ὁ Ἰησοῦς καὶ τοῦ εἶπε , « Βουβάσου καὶ ἔβγα ἀπὸ αὐτόν » . Τότε τὸ δαιμόνιον ἀφοῦ τὸν ἔρριξε εἰς τὸ μέσον , ἐβγῆκε ἀπὸ αὐτὸν χωρὶς νὰ τὸν βλάψῃ καθόλου .
Καὶ ὅλοι ἐθαμβώθηκαν καὶ ἔλεγαν μεταξύ τους , « Τί λόγος εἶναι αὐτός ! Διατάσσει μὲ ἐξουσίαν καὶ δύναμιν τὰ ἀκάθαρτα πνεύματα καὶ βγαίνουν ; » .
Καὶ ἡ φήμη του διεδίδετο εἰς ὅλην τὴν περιοχήν .
Ὅταν ἔφυγε ἀπὸ τὴν συναγωγήν , ἦλθε εἰς τὴν οἰκίαν τοῦ Σίμωνος . Ἡ πεθερὰ τοῦ Σίμωνος κατείχετο ἀπὸ μεγάλον πυρετὸν καὶ τὸν παρεκάλεσαν γι᾽ αὐτήν .
Καὶ ἀφοῦ ἐστάθηκε ἐπάνω της , ἐπέπληξε τὸν πυρετὸν καὶ τὴν ἄφησε . Ἀμέσως αὐτὴ ἐσηκώθηκε καὶ τοὺς ὑπηρετοῦσε .
Κατὰ τὴν δύσιν τοῦ ἡλίου , ὅλοι ὅσοι εἶχαν ἀσθενεῖς ἀπὸ διάφορες ἀρρώστειες , τοὺς ἔφεραν εἰς αὐτόν . Καὶ αὐτὸς ἔβαζε τὰ χέρια του εἰς τὸν καθένα καὶ τοὺς ἐθεράπευε .
Ἔβγαιναν δὲ καὶ δαιμόνια ἀπὸ πολλούς , τὰ ὁποῖα ἐφώναζαν , « Σὺ εἶσαι ὁ Χριστός , ὁ Υἱὸς τοῦ Θεοῦ » . Καὶ τὰ ἐπέπληττε καὶ δὲν τὰ ἄφηνε νὰ μιλοῦν , διότι ἤξεραν ὅτι αὐτὸς εἶναι ὁ Χριστός .
Ὅταν ἔγινε ἡμέρα , ἐβγῆκε καὶ ἐπῆγε εἰς ἔρημον τόπον · καὶ τὰ πλήθη τὸν ἀναζητοῦσαν καὶ ὅταν ἦλθαν ἐκεῖ ποὺ ἦτο τὸν ἐκρατοῦσαν , διὰ νὰ μὴ φύγῃ .
Ἀλλ᾽ αὐτὸς τοὺς εἶπε , « Πρέπει νὰ φέρω τὸ χαρμόσυνον ἄγγελμα τῆς βασιλείας τοῦ Θεοῦ καὶ εἰς τὰς ἄλλας πόλεις , διότι δι᾽αὐτὸν τὸν σκοπὸν εἶμαι σταλμένος » .
Καὶ ἐκήρυττε εἰς τὰς συναγωγὰς τῆς Ἰουδαίας .
Ἐνῷ ὁ κόσμος ἤτανε πεσμένος ἐπάνω του διὰ νὰ ἀκούσῃ τὸν λόγον τοῦ Θεοῦ καὶ αὐτὸς ἐστεκότανε κοντὰ εἰς τὴν λίμνην τῆς Γεννησαρέτ ,
εἶδε δὺο πλοιάρια κοντὰ εἰς τὴν λίμνην , ἀλλ᾽ οἱ ψαράδες εἶχαν βγῆ καὶ ἔπλεναν τὰ δίχτυα .
Ἐμπῆκε εἰς ἕνα ἀπὸ τὰ πλοιάρια τὸ ὁποῖον ἀνῆκε εἰς τὸν Σίμωνα καὶ τὸν παρεκάλεσε νὰ ἀπομακρυνθῇ λίγο ἀπὸ τὴν ξηράν . Τότε ἐκάθησε καὶ ἐδίδασκε τὰ πλήθη ἀπὸ τὸ πλοιάριον .
Μόλις ἔπαυσε νὰ μιλῇ , εἶπε εἰς τὸν Σίμωνα , « Πήγαινε εἰς τὰ βαθειὰ καὶ ρίξτε τὰ δίχτυα σας γιὰ ψάρεμα » .
Καὶ ὁ Σίμων ἀπεκρίθη , « Διδάσκαλε , ὅλην τὴν νύχτα ἐκοπιάσαμε χωρὶς νὰ πιάσωμε τίποτε . Ἀλλ᾽ ἐπειδὴ σὺ τὸ λές , θὰ ρίξω τὸ δίχτυ » .
Ὅταν τὸ ἔκαναν , ἔπιασαν πολλὰ ψάρια , καὶ τὸ δίχτυ τους ἄρχισε νὰ σχίζεται .
Καὶ ἔκαναν νεύματα εἰς τοὺς συντρόφους των ποὺ ἦσαν εἰς τὸ ἄλλο πλοιάριον , νὰ ἔλθουν νὰ τοὺς βοηθήσουν · καὶ ἦλθαν καὶ ἐγέμισαν καὶ τὰ δύο πλοιάρια , ὥστε νὰ κινδυνεύουν νὰ βυθισθοῦν .
Ὅταν ὁ Σίμων Πέτρος εἶδε τί ἔγινε , ἔπεσε εἰς τὰ γόνατα τοῦ Ἰησοῦ καὶ εἶπε , « Φύγε ἀπ᾽ ἐδῶ , Κύριε , διότι εἶμαι ἄνθρωπος ἁμαρτωλός » .
Αὐτὸ τὸ εἶπε διότι ἐξεπλάγη καὶ αὐτὸς καὶ ὅλοι ὅσοι ἦσαν μαζί του μὲ τὰ ψάρια ποὺ ἔπιασαν ,
ἐπίσης καὶ ὁ Ἰάκωβος καὶ ὁ Ἰωάννης , οἱ υἱοὶ τοῦ Ζεβεδαίου , οἱ ὁποῖοι ἦσαν συνεταῖροι τοῦ Σίμωνος . Καὶ εἶπεν ὁ Ἰησοῦς εἰς τὸν Σίμωνα , « Μὴ φοβᾶσαι · ἀπὸ τώρα καὶ εἰς τὸ ἑξῆς θὰ πιάνῃς ἀνθρώπους » .
Καὶ ὅταν ἔφεραν τὰ πλοιάρια εἰς τὴν ξηράν , τὰ ἄφησαν ὅλα καὶ τὸν ἀκολούθησαν .
Ὅταν ἦτο κάποτε εἰς μίαν ἀπὸ τὰς πόλεις , συνέβη νὰ εἶναι ἐκεῖ κάποιος γεμᾶτος λέπραν . Ὅταν δὲ εἶδε τὸν Ἰησοῦν , ἔπεσε μὲ τὸ πρόσωπον εἰς τὴν γῆν , καὶ τὸν παρεκάλεσε καὶ τοῦ ἔλεγε , « Κύριε , ἐὰν θέλῃς , μπορεῖς νὰ μὲ καθαρίσῃς » .
Ὁ Ἰησοῦς ἅπλωσε τὸ χέρι , τὸν ἄγγιξε καὶ εἶπε , « Θέλω , καθαρίσου » . Καὶ ἀμέσως ἔφυγε ἡ λέπρα του .
Ὁ Ἰησοῦς τότε τοῦ παρήγγειλε νὰ μὴ τὸ πῇ σὲ κανένα , ἀλλὰ « Πήγαινε , » τοῦ εἶπε , « καὶ δεῖξε τὸν ἑαυτόν σου εἰς τὸν ἱερέα καὶ πρόσφερε διὰ τὸν καθαρισμόν σου ὅσα ὁ Μωϋσῆς καθώρισε , διὰ νὰ τοὺς δείξῃς τὴν ὑπακοήν σου » .
Ἀλλ᾽ ἡ φήμη δι᾽ αὐτὸν διεδίδετο ὅλο καὶ περισσότερον καὶ ἐμαζεύετο πολὺς κόσμος , διὰ νὰ ἀκούσουν καὶ νὰ θεραπευθοῦν ἀπὸ τὶς ἀρρώστειες τους ·
αὐτὸς δὲ ἀπεσύρετο σὲ ἔρημους τόπους καὶ προσευχότανε .
Μίαν ἡμέραν ἐδίδασκε , καὶ πλησίον του ἐκάθοντο Φαρισαῖοι καὶ νομοδιδάσκαλοι , οἱ ὁποῖοι εἶχαν ἔλθει ἀπὸ κάθε χωριὸ τῆς Γαλιλαίας καὶ τῆς Ἰουδαίας καὶ ἀπὸ τὴν Ἱερουσαλήμ . Καὶ δύναμις Κυρίου ἦτο μαζί του διὰ νὰ κάνῃ θεραπεῖες .
Μερικοὶ ἄνδρες ἔφεραν ἐπάνω σὲ κρεββάτι κάποιον ποὺ ἦτο παράλυτος καὶ ἐζητοῦσαν νὰ τὸν φέρουν μέσα καὶ νὰ τὸν βάλουν ἐμπρός του .
Ἀλλ᾽ ἐπειδὴ δὲν εὕρισκαν κανένα τρόπον νὰ τὸν φέρουν μέσα ἐξ αἰτίας τοῦ πλήθους ἀνέβηκαν εἰς τὴν στέγην καὶ τὸν κατέβασαν ἀνάμεσα ἀπὸ τὰ κεραμίδια , μαζὶ μὲ τὸ μικρό του κρεββάτι , εἰς τὸ μέσον ἐμπρὸς εἰς τὸν Ἰησοῦν .
Ὅταν ὁ Ἰησοῦς εἶδε τὴν πίστιν τους , τοῦ εἶπε , « Ἄνθρωπε , σοῦ συγχωροῦνται αἱ ἁμαρτίαι σου » .
Οἱ γραμματεῖς καὶ οἱ Φαρισαῖοι ἄρχισαν νὰ σκέπτωνται , « Ποιός εἶναι αὐτὸς ποὺ λέγει βλασφημίες ; Ποιός μπορεῖ νὰ συγχωρῇ ἁμαρτίες παρὰ μόνον ὁ Θεός ; » .
Ἐπειδὴ κατάλαβε ὁ Ἰησοῦς τὰς σκέψεις των , τοὺς εἶπε , « Τί σκέπτεσθε μέσα σας ;
Τί εἶναι εὐκολώτερον νὰ πῶ , « Σοῦ συγχωροῦνται αἱ ἁμαρτίαι σου » ἢ νὰ πῶ , « Σήκω καὶ περπάτει » ;
Διὰ νὰ μάθετε ὅμως ὅτι ὁ Υἱὸς τοῦ ἀνθρώπου ἔχει ἐξουσίαν εἰς τὴν γῆν νὰ συγχωρῇ ἁμαρτίες » — εἶπε εἰς τὸν παράλυτον — « Σοῦ λέγω , σήκω καὶ πάρε τὸ κρεββάτι σου καὶ πήγαινε σπίτι σου » .
Καὶ ἀμέσως ἐσηκώθηκε μπροστά τους , ἐπῆρε τὸ κρεββάτι ὅπου ἤτανε ξαπλωμένος καὶ ἐπῆγε σπίτι του δοξάζων τὸν Θεόν .
Καὶ ἔγιναν ὅλοι ἔκθαμβοι καὶ ἐδόξαζαν τὸν Θεὸν καὶ γεμᾶτοι ἀπὸ φόβον ἔλεγαν , « Εἴδαμε παράδοξα πράγματα σήμερα » .
Κατόπιν , ὅταν ἐβγῆκε , εἶδε ἕνα τελώνην , ὀνομαζόμενον Λευΐν , νὰ κάθεται εἰς τὸ τελωνεῖον καὶ τοῦ εἶπε , « Ἀκολούθησέ με » .
Αὐτὸς ἐσηκώθηκε , ἄφησε ὅλα πίσω , καὶ τὸν ἀκολούθησε .
Καὶ ὁ Λευῒς τοῦ ἔκανε μεγάλο γεῦμα εἰς τὸ σπίτι του καὶ ὑπῆρχαν πολλοὶ τελῶναι καὶ ἄλλοι μαζί τους εἰς τὸ τραπέζι .
Καὶ παρεπονοῦντο οἱ Φαρισαῖοι καὶ οἱ γραμματεῖς καὶ ἔλεγαν εἰς τοὺς μαθητάς του , « Γιατί τρώγετε καὶ πίνετε μαζὶ μὲ τοὺς τελώνας καὶ τοὺς ἁμαρτωλούς ; » .
Καὶ ὁ Ἰησοῦς τοὺς ἀπεκρίθη , « Δὲν ἔχουν οἱ ὑγιεῖς ἀνάγκην ἰατροῦ ἀλλ᾽ οἱ ἀσθενεῖς ·
δὲν ἦλθα νὰ καλέσω δικαὶους ἀλλ᾽ ἁμαρτωλοὺς εἰς μετάνοιαν » .
Αυτοὶ τοῦ εἶπαν , « Γιατί οἱ μαθηταὶ τοῦ Ἰωάννου νηστεύουν συχνὰ καὶ κάνουν προσευχές , ἐπίσης καὶ οἱ μαθηταὶ τῶν Φαρισαίων , ἐνῷ οἱ δικοί σου τρώγουν καὶ πίνουν ; » .
Τότε ὁ Ἰησοῦς τοὺς εἶπε , « Μήπως μπορεῖτε νὰ κάνετε τοὺς καλεσμένους εἰς τὸν γάμον νὰ νηστεύουν ὅσον καιρὸν εἶναι μαζί τους ὁ γαμβρός ;
Θὰ ἔλθουν ὅμως ἡμέραι ποὺ θὰ τοὺς πάρουν τὸν γαμβρό , καὶ τὰς ἡμέρας ἐκείνας θὰ νηστέψουν » .
Τοὺς εἶπε καὶ μίαν παραβολήν : « Κανεὶς δὲν βάζει μπάλωμα ἀπὸ καινούργιο ὕφασμα ἐπάνω σὲ παληὸ ἔνδυμα , διότι ἀλλοιῶς καὶ τὸ καινούργιο ὕφασμα θὰ σχίσῃ καὶ τὸ μπάλωμα ἀπὸ τὸ καινούργιο ὕφασμα δὲν θὰ ταιριάσῃ εἰς τὸ παληό .
Οὔτε βάζει κανεὶς καινούργιο κρασὶ σὲ ἀσκιὰ παληά , διότι ἀλλοιῶς τὸ καινούργιο κρασὶ θὰ σχίσῃ τὰ ἀσκιὰ καὶ αὐτὸ θὰ χυθῇ καὶ τὰ ἀσκιὰ θὰ καταστραφοῦν ,
ἀλλὰ πρέπει τὸ καινούργιο κρασὶ νὰ τὸ βάλωμε σὲ ἀσκιὰ καινούργια καὶ τότε διατηροῦνται καὶ τὰ δύο .
Καὶ κανεὶς ποὺ ἔχει πιῆ παληὸ κρασί , θέλει ἀμέσως καινούργιο · διότι λέγει , « Τὸ παληὸ εἶναι καλύτερο » .
Ἕνα Σάββατον , τὸ δεύτερον μετὰ τὸ πρῶτον , ἐβάδιζε διὰ μέσου τῶν σπαρτῶν καὶ οἱ μαθηταί του ἔκοβαν καὶ ἔτρωγαν τὰ στάχυα , ἀφοῦ τὰ ἔτριβαν μὲ τὰ χέρια .
Μερικοὶ ἀπὸ τοὺς Φαρισαίους τοὺς εἶπαν , « Γιατί κάνετε ὅ , τι δὲν ἐπιτρέπεται νὰ κάνετε τὰ Σάββατα ; » .
Καὶ ὁ Ἰησοῦς τοὺς ἀπεκρίθη , « Δὲν ἐδιαβάσατε ποτὲ τί ἔκανε ὁ Δαυΐδ , ὅταν ἐπείνασε αὐτὸς καὶ ἐκεῖνοι ποὺ ἦσαν μαζί του ;
Πῶς ἐμπῆκε εἰς τὸν οἶκον τοῦ Θεοῦ , ἐπῆρε τοὺς ἄρτους τῆς προθέσεως καὶ ἔφαγε καὶ ἔδωκε καὶ σ᾽ ἐκείνους ποὺ ἦσαν μαζί του , ἂν καὶ δὲν ἐπιτρέπεται κανεὶς νὰ τοὺς φάγῃ παρὰ μόνον οἱ ἱερεῖς ; » .
Καὶ τοὺς ἔλεγε , « Ὁ Υἱὸς τοῦ ἀνθρώπου εἶναι κύριος τοῦ Σαββάτου » .
Ἕνα ἄλλο Σάββατον ἐμπῆκε εἰς τὴν συναγωγὴν καὶ ἐδίδασκε καὶ ἦτο ἐκεῖ κάποιος ποὺ εἶχε τὸ δεξί του χέρι ξερό .
Καὶ τὸν ἐκύτταζαν οἱ γραμματεῖς καὶ οἱ Φαρισαῖοι , ἐὰν θὰ κάνῃ θεραπείαν τὸ Σάββατον , διὰ νὰ βροῦν κατηγορίαν ἐναντίον του .
Αὐτὸς ἐγνώριζε τὰς σκέψεις των καὶ εἶπε εἰς τὸν ἄνθρωπον ποὺ εἶχε ξερὸ τὸ χέρι , « Σήκω καὶ στάσου εἰς τὸ μέσον » . Ἐκεῖνος ἐσηκώθηκε καὶ ἐστάθηκε .
Τότε ὁ Ἰησοῦς τοὺς εἶπε , « Σᾶς ἐρωτῶ : τί ἐπιτρέπεται νὰ κάνῃ κανεὶς τὰ Σάββατα , καλὸ ἢ κακό ; Νὰ σώσῃ μίαν ζωὴν ἢ νὰ τὴν καταστρέψῃ ; » .
Καὶ ἀφοῦ ἐκύτταξε ὅλους γύρω , τοῦ εἶπε , « Ἅπλωσε τὸ χέρι σου » . Ἐκεῖνος τὸ ἔκανε καὶ ἔγινε πάλι γερὸ τὸ χέρι του ὅπως τὸ ἄλλο .
Αὐτοὶ δὲ ἔγιναν ἔξω φρενῶν καὶ συζητοῦσαν μεταξύ τους τί νὰ κάνουν εἰς τὸν Ἰησοῦν .
Κατὰ τὰς ἡμέρας αὐτὰς ἐβγῆκε εἰς τὸ βουνὸ διὰ νὰ προσευχηθῇ καὶ διενυκτέρευε προσευχόμενος εἰς τὸν Θεόν .
Ὅταν ἔγινε ἡμέρα , ἐφώναξε κοντά του τοὺς μαθητάς του καὶ ἐδιάλεξε ἀπ᾽ αὐτοὺς δώδεκα , τοὺς ὁποίους καὶ ὠνόμασε ἀποστόλους ,
τὸν Σίμωνα , τὸν ὁποῖον καὶ ὠνόμασε Πέτρον , καὶ τὸν Ἀνδρέαν , τὸν ἀδελφόν του , τὸν Ἰάκωβον καὶ τὸν Ἰωάννην , τὸν Φίλιππον καὶ τὸν Βαρθολομαῖον ,
τὸν Ματθαῖον καὶ τὸν Θωμᾶν , τὸν Ἰάκωβον τὸν υἱὸν τοῦ Ἀλφαίου , τὸν Σίμωνα , ὁ ὁποῖος καλεῖται Ζηλωτής ,
τὸν Ἰούδαν τὸν υἱὸν τοῦ Ἰακώβου , καὶ τὸν Ἰούδαν τὸν Ἰσκαριώτην , ὁ ὁποῖος καὶ ἔγινε προδότης .
Καὶ κατέβηκε μαζί τους καὶ ἐστάθηκε εἰς ἕνα τόπον πεδινὸν ὅπου ἦσαν πολλοὶ μαθηταί του καὶ πολὺς κόσμος ἀπὸ ὅλην τὴν Ἰουδαίαν καὶ τὴν Ἱερουσαλὴμ καὶ τὴν παραλίαν τῆς Τύρου καὶ Σιδῶνος , οἱ ὁποῖοι εἶχαν ἔλθει διὰ νὰ τὸν ἀκούσουν καὶ νὰ θεραπευθοῦν ἀπὸ τὶς ἀρρώστειες τους
καὶ ὅσοι ἐνωχλοῦντο ἀπὸ πνεύματα ἀκάθαρτα , ἐθεραπεύοντο .
Καὶ ὅλος ὁ κόσμος ἐζητοῦσε νὰ τὸν ἀγγίξῃ , διότι ἔβγαινε ἀπ᾽ αὐτὸν δύναμις καὶ τοὺς ἐθεράπευε ὅλους .
Τότε ἐσήκωσε τὰ μάτια του πρὸς τοὺς μαθητάς του καὶ ἔλεγε , « Μακάριοι εἶσθε σεῖς οἱ πτωχοί , διότι δική σας εἶναι ἡ βασιλεία τοῦ Θεοῦ .
Μακάριοι εἶσθε σεῖς ποὺ τώρα πεινᾶτε , διότι θὰ χορτάσετε . Μακάριοι εἶσθε σεῖς ποὺ τώρα κλαῖτε , διότι θὰ γελάσετε .
Μακάριοι εἶσθε , ὅταν σᾶς μισήσουν οἱ ἄνθρωποι καὶ ὅταν σᾶς ἀφορίσουν καὶ σᾶς ὀνειδίσουν καὶ δυσφημήσουν τὸ ὄνομά σας ὡς πονηρὸν ἐξ αἰτίας τοῦ Υἱοῦ τοῦ ἀνθρώπου .
Χαρῆτε τὴν ἡμέραν ἐκείνην καὶ πηδῆστε ἀπὸ χαράν , διότι ἡ ἀνταμοιβή σας θὰ εἶναι μεγάλη εἰς τὸν οὐρανόν · τὰ ἴδια ἔκαναν οἱ πατέρες των καὶ εἰς τοὺς προφήτας .
Ἀλλοίμονον ὅμως σ᾽ ἐσᾶς τοὺς πλουσίους , διότι ἔχετε τὴν παρηγορίαν σας .
Ἀλλοίμονον σ᾽ ἐσᾶς ποὺ εἶσθε τώρα χορτασμένοι , διότι θὰ πεινάσετε . Ἀλλοίμονον σ᾽ἐσᾶς ποὺ τώρα γελᾶτε , διότι θὰ πενθήσετε καὶ θὰ κλάψετε .
Ἀλλοίμονον σ᾽ ἐσᾶς ὅταν ὅλοι οἱ ἄνθρωποι λέγουν καλὰ λόγια γιὰ σᾶς , διότι ἔτσι ἀκριβῶς ἐφέροντο οἱ πατέρες των πρὸς τοὺς ψευδοπροφήτας » .
« Ἀλλὰ σ᾽ ἐσᾶς ποὺ μὲ ἀκοῦτε , λέγω : Νὰ ἀγαπᾶτε τοὺς ἐχθρούς σας , νὰ εὐεργετῆτε ἐκείνους ποὺ σᾶς μισοῦν ,
νὰ εὐλογῆτε ἐκείνους ποὺ σᾶς καταρῶνται , νὰ προσεύχεσθε δι᾽ ἐκείνους ποὺ σᾶς κακομεταχειρίζονται .
Εἰς ἐκεῖνον ποὺ σὲ κτυπᾶ εἰς τὸ σαγόνι , δῶσε καὶ τὸ ἄλλο , καὶ ἐκεῖνον ποὺ σοῦ παίρνει τὸ ἐπανωφόρι , μὴ τὸν ἐμποδίσῃς νὰ σοῦ πάρῃ καὶ τὸ ὑποκάμισο .
Δίδε εἰς ὁποιονδήποτε σοῦ ζητεῖ , καὶ ἀπὸ ἐκεῖνον ποὺ σοῦ ἐπῆρε ὅ , τι σοῦ ἀνήκει μὴ ζητήσῃς νὰ σοῦ τὸ ἐπιστρέψῃ .
Νὰ φέρεσθε πρὸς τοὺς ἄλλους ὅπως θὰ ἠθέλατε νὰ φερθοῦν σ᾽ ἐσᾶς .
Ἐὰν ἀγαπᾶτε μόνον ἐκείνους ποὺ σᾶς ἀγαποῦν , ποιάν χάριν ἔχετε ; Καὶ οἱ ἁμαρτωλοὶ ἀγαποῦν ἐκείνους ποὺ τοὺς ἀγαποῦν .
Καὶ ἐὰν κάνετε καλὸ εἰς ἐκείνους μόνον ποὺ σᾶς κάνουν καλό , ποιάν χάριν ἔχετε ; Καὶ οἱ ἁμαρτωλοὶ τὸ ἴδιο κάνουν .
Καὶ ἐὰν δανείζετε μόνον εἰς ἐκείνους , ἀπὸ τοὺς ὁποίους ἐλπίζετε νὰ τὰ πάρετε , ποιάν χάριν ἔχετε ; Καὶ οἱ ἁμαρτωλοὶ δανείζουν εἰς τοὺς ἁμαρτωλούς , διὰ νὰ πάρουν πίσω τὸ ἴσον ποσόν .
Ἀλλὰ σεῖς νὰ ἀγαπᾶτε τοὺς ἐχθρούς σας καὶ νὰ κάνετε καλὸ καὶ νὰ δανείζετε ὅπου δὲν ἐλπίζετε εἰς ἐπιστροφὴν καὶ ἡ ἀνταμοιβή σας θὰ εἶναι μεγάλη καὶ θὰ εἶσθε υἱοὶ τοῦ Ὑψίστου , διότι αὐτὸς εἶναι καλὸς εἰς τοὺς ἀχάριστους καὶ κακούς .
Νὰ εἶσθε λοιπὸν φιλεύσπλαγχνοι καθὼς καὶ ὁ Πατέρας σας εἶναι φιλεύσπλαγχνος » .
« Μὴ κρίνετε καὶ δὲν θὰ κριθῆτε · μὴ καταδικάζετε καὶ δὲν θὰ καταδικασθῆτε · συγχωρεῖτε καὶ θὰ συγχωρηθῆτε ·
δίνετε καὶ θὰ δώσουν καὶ σ᾽ ἐσᾶς · μέτρον ἄρτιον , συμπιεσμένον , γεμᾶτο , ποὺ νὰ ξεχύνεται θὰ δώσουν εἰς τὴν ἀγκαλιά σας . Διότι τὸ μέτρον μὲ τὸ ὁποῖον δίνετε θὰ σᾶς ἀνταποδοθῇ » .
Τοὺς εἶπε καὶ παραβολήν : « Μήπως μπορεῖ ἕνας τυφλὸς νὰ ὁδηγῇ ἄλλον τυφλὸν ; Δὲν θὰ πέσουν καὶ οἱ δυὸ σὲ λάκκον ;
Δὲν ὑπάρχει μαθητὴς ἀνώτερος ἀπὸ τὸν δάσκαλό του · ἐκεῖνος ποὺ ἔχει καταρτισθῆ θὰ εἶναι ὅπως ὁ δάσκαλός του .
Γιατί βλέπεις τὴν ἀγκίδα ποὺ εἶναι εἰς τὸ μάτι τοῦ ἀδελφοῦ σου , καὶ δὲν ἀντιλαμβάνεσαι τὸ δοκάρι ποὺ εἶναι εἰς τὸ δικό σου μάτι ;
Πῶς μπορεῖς νὰ λὲς εἰς τὸν ἀδελφόν σου , « Ἀδελφέ , ἄφησέ με νὰ βγάλω τὴν ἀγκίδα ποὺ εἶναι εἰς τὸ μάτι σου » , ἐνῷ ἐσὺ δὲν βλέπεις τὸ δοκάρι ποὺ εἶναι εἰς τὸ δικό σου μάτι ; Ὑποκριτά , βγάλε πρῶτα τὸ δοκάρι ἀπὸ τὸ μάτι σου καὶ τότε θὰ ἰδῇς καθαρὰ γιὰ νὰ βγάλῃς τὴν ἀγκίδα ἀπὸ τὸ μάτι τοῦ ἀδελφοῦ σου .
Κανένα δένδρον καλὸν δὲν παράγει καρπὸν σάπιο , οὔτε δένδρον σάπιο παράγει καρπὸν καλόν ·
κάθε δένδρον γνωρίζεται ἀπὸ τὸν δικόν του καρπόν · δὲν μαζεύουν σῦκα ἀπὸ ἀγκάθια , οὔτε τρυγοῦν σταφύλια ἀπὸ βατσινιά .
Ὁ καλὸς ἄνθρωπος παράγει καλὸ ἀπὸ τὸ καλὸ ποὺ ἔχει μέσα του , καὶ ὁ κακὸς ἄνθρωπος ἀπὸ τὸ κακὸ ποὺ ἔχει μέσα του παράγει τὸ κακό · διότι τὸ στόμα τοῦ ἀνθρώπου ἐκφέρει ἐκεῖνο ἀπὸ τὸ ὁποῖον εἶναι γεμάτη ἡ καρδιά του » .
« Γιατί μὲ φωνάζετε « Κύριε , Κύριε » καὶ δὲν κάνετε ἐκεῖνα ποὺ σᾶς λέγω ;
Καθένας ποὺ ἔρχεται σ᾽ ἐμὲ καὶ ἀκούει τοὺς λόγους μου καὶ τοὺς ἐκτελεῖ , θὰ σᾶς δείξω μὲ ποιόν εἶναι ὅμοιος .
Μοιάζει μὲ ἄνθρωπον ποὺ ὅταν ἔχτιζε τὸ σπίτι του , ἔσκαψε βαθειὰ καὶ ἔβαλε θεμέλια ἐπάνω στὴν πέτρα . Ὅταν δὲ ἔγινε πλημμύρα , ἔπεσε ὁ ποταμὸς ἐπάνω στὸ σπίτι ἐκεῖνο ἀλλὰ δὲν μπόρεσε νὰ τὸ σαλεύσῃ , διότι ἤτανε θεμελιωμένο ἐπάνω στὴν πέτρα .
Ἐκεῖνος ὅμως ποὺ ἄκουσε τοὺς λόγους μου ἀλλὰ δὲν τοὺς ἐξετέλεσε , μοιάζει μὲ ἄνθρωπον ποὺ ἔχτισε σπίτι ἐπάνω στὸ χῶμα χωρὶς θεμέλια · ἔπεσε ὁ ποταμὸς ἐπάνω του καὶ ἀμέσως κατέρρευσε καὶ ἡ καταστροφὴ τοῦ σπιτιοῦ ἐκείνου ἦτο μεγάλη » .
Ὅταν ἐτελείωσε ἀπευθύνων ὅλα τὰ λόγια του εἰς τὸν λαόν , ἐμπῆκε εἰς τὴν Καπερναούμ .
Ἕνας ἑκατόνταρχος ἐκεῖ εἶχε δοῦλον , τὸν ὁποῖον ἐκτιμοῦσε πολύ · ὁ δοῦλος αὐτὸς ἦτο ἀσθενὴς καὶ ἐκινδύνευε νὰ πεθάνῃ .
Ὅταν ἄκουσε διὰ τὸν Ἰησοῦν , τοῦ ἔστειλε μερικοὺς πρεσβυτέρους ἀπὸ τοὺς Ἰουδαίους καὶ τὸν παρακαλοῦσε νὰ ἔλθῃ καὶ νὰ σώσῃ τὸν δοῦλόν του .
Αὐτοὶ δὲ ὅταν ἦλθαν εἰς τὸν Ἰησοῦν , τὸν παρακαλοῦσαν θερμὰ καὶ τοῦ ἔλεγαν , « Τοῦ ἀξίζει νὰ τοῦ τὸ κάμῃς ,
διότι ἀγαπᾶ τὸ ἔθνος μας , καὶ τὴν συναγωγήν μας αὐτὸς τὴν ἔκτισε » .
Ὁ Ἰησοῦς λοιπὸν ἐπῆγε μαζί τους · καὶ ὅταν δὲν ἀπεῖχε πολὺ ἀπὸ τὸ σπίτι , ἔστειλε ὁ ἑκατόνταρχος φίλους νὰ τοῦ ποῦν , « Κύριε , μὴν ἐνοχλεῖσαι , διότι δὲν εἶμαι ἄξιος νὰ μπῇς κάτω ἀπὸ τὴν στέγην μου .
Διὰ τοῦτο δὲν ἐθεώρησα οὔτε τὸν ἑαυτόν μου ἄξιον νὰ ἔλθω σ᾽ ἐσέ . Ἀλλὰ διάταξε μὲ ἕνα μόνον λόγον καὶ ὁ δοῦλος μου θὰ θεραπευθῇ .
Διότι καὶ ἐγὼ εἶμαι ἄνθρωπος ὑποτασσόμενος εἰς ἐξουσίαν ἄλλων καὶ ἔχω ὑπὸ τὰς διαταγάς μου στρατιῶτας καὶ λέγω εἰς τοῦτον « Πήγαινε » καὶ πηγαίνει , καὶ εἰς ἄλλον « Ἔλα » καὶ ἔρχεται , καὶ εἰς τὸν δοῦλόν μου « Κάνε τοῦτο » καὶ τὸ κάνει » .
Ὅταν ὁ Ἰησοῦς ἄκουσε αὐτά , τὸν ἐθαύμασε καὶ ἀφοῦ ἐστράφη πρὸς τὸν κόσμον ποὺ τὸν ἀκολουθοῦσε , εἶπε , « Σᾶς λέγω , ὅτι οὔτε εἰς τὸν Ἰσραὴλ δὲν εὑρῆκα τόσον μεγάλην πίστιν » .
Καὶ ὅταν ἐγύρισαν εἰς τὸ σπίτι οἱ ἀπεσταλμένοι , εὑρῆκαν τὸν ἀσθενῆ δοῦλον νὰ ὑγιαίνῃ .
Τὴν ἑπομένην ἐπῆγε εἰς μίαν πόλιν ποὺ ὠνομάζετο Ναῒν καὶ μαζί του ἐπήγαιναν καὶ οἱ μαθηταί του καὶ πολὺς κόσμος .
Μόλις ἐπλησίασε εἰς τὴν πύλην τῆς πόλεως , μετεφέρετο ἔξω ἕνας νεκρὸς ποὺ ἦτο τὸ μόνο παιδὶ τῆς μητέρας του ἡ ὁποία ἦτο χήρα . Καὶ πολλοὶ ἀπὸ τὴν πόλιν ἦσαν μαζί της .
Μόλις ὁ Κύριος τὴν εἶδε , τὴν σπλαγχνίσθηκε καὶ τῆς εἶπε , « Μὴν κλαῖς » .
Ἐπροχώρησε καὶ ἔπιασε τὸ φέρετρον , ἐκεῖνοι δὲ ποὺ τὸ ἐβάσταζαν ἐστάθηκαν . Αὐτὸς εἶπε , « Νεανίσκε , σοῦ λέγω , σήκω » .
Καὶ ἀνεκάθησε ὁ νεκρὸς καὶ ἄρχισε νὰ μιλῇ καὶ ὁ Ἰησοῦς τὸν παρέδωκε εἰς τὴν μητέρα του .
Ὅλους δὲ τοὺς κατέλαβε φόβος καὶ ἐδόξαζαν τὸν Θεὸν καὶ ἔλεγαν , « Προφήτης μεγάλος ἐμφανίσθηκε μεταξύ μας » καὶ « Ὁ Θεὸς ἐπισκέφθηκε τὸν λαόν του » .
Αὐτὴ ἡ φήμη γι᾽ αὐτὸν διαδόθηκε εἰς ὅλην τὴν Ἰουδαίαν καὶ εἰς ὅλην τὴν περίχωρον .
Οἱ μαθηταί του ἀνήγγειλαν εἰς τὸν Ἰωάννην ὅλα αὐτά .
Καὶ ὁ Ἰωάννης προσκάλεσε δύο ἀπὸ τοὺς μαθητάς του , καὶ τοὺς ἔστειλε εἰς τὸν Ἰησοῦν νὰ τοῦ ποῦν , « Σὺ εἶσαι ἐκεῖνος ποὺ μέλλει νὰ ἔλθῃ ἢ ἄλλον νὰ περιμένωμεν ; » .
Οἱ ἄνδρες ἦλθαν εἰς αὐτὸν καὶ τοῦ εἶπαν , « Ὁ Ἰωάννης ὁ Βαπτιστὴς μᾶς ἔστειλε σ᾽ ἐσὲ καὶ ἐρωτᾶ : « Σὺ εἶσαι ἐκεῖνος ποὺ μέλλει νὰ ἔλθῃ ἢ ἄλλον νὰ περιμένωμεν ; » .
Κατ᾽ ἐκείνην τὴν ὥραν ἐθεράπευσε πολλοὺς ἀπὸ ἀσθένειες , βαρειὰ νοσήματα καὶ ἀπὸ πονηρὰ πνεύματα καὶ εἰς πολλοὺς ἐχάρισε τὸ φῶς .
Καὶ ὁ Ἰησοῦς τοὺς ἀπεκρίθη , « Πηγαίνετε καὶ πέστε εἰς τὸν Ἰωάννην ἐκεῖνα ποὺ εἴδατε καὶ ἀκούσατε : τυφλοὶ ξαναβλέπουν , χωλοὶ περπατοῦν , λεπροὶ καθαρίζονται καὶ κωφοὶ ἀκούουν , νεκροὶ ἀνασταίνονται καὶ πτωχοὶ ἀκούουν τὸ χαρμόσυνον ἄγγελμα ·
καὶ μακάριος ἐκεῖνος ποὺ δὲν θὰ κλονισθῇ ἡ ἐμπιστοσύνη του σ᾽ ἐμέ » .
Ὅταν ἔφυγαν οἱ ἀπεσταλμένοι τοῦ Ἰωάννου , ἄρχισε νὰ μιλῇ εἰς τὸν κόσμον διὰ τὸν Ἰωάννην , « Τί ἐβγήκατε εἰς τὴν ἔρημον νὰ ἰδῆτε ; Ἕνα καλάμι ποὺ σαλεύεται ἀπὸ τὸν ἀέρα ; Ὄχι ;
Ἀλλὰ τότε τί ἐβγήκατε νὰ ἰδῆτε ; Ἄνθρωπον ποὺ φορεῖ μαλακὰ φορέματα ; Ἐκεῖνοι ποὺ φοροῦν λαμπρὰ ἐνδύματα καὶ ποὺ ζοῦν σὲ ἀπολαύσεις εἶναι σὲ ἀνάκτορα .
Ἀλλὰ τί ἐβγήκατε νὰ ἰδῆτε ; Ἕνα προφήτην ; Ναί , σᾶς λέγω καὶ κάτι περισσότερον ἀπὸ προφήτην .
Αὐτὸς εἶναι ἐκεῖνος διὰ τὸν ὁποῖον εἶναι γραμμένον , Ἰδού , ἐγὼ ἀποστέλλω τὸν ἀγγελιαφόρον μου πρὶν ἀπὸ σέ , ὁ ὁποῖος θὰ προετοιμάσῃ τὸν δρόμον σου ἐμπρός σου .
Σᾶς λέγω , ὅτι μεταξὺ τῶν γεννηθέντων ὑπὸ τῶν γυναικῶν δὲν ὑπάρχει μεγαλύτερος ἀπὸ τὸν Ἰωάννην τὸν Βαπτιστήν · καὶ ὅμως ὁ μικρότερος εἰς τὴν βασιλείαν τοῦ Θεοῦ εἶναι μεγαλύτερος ἀπ᾽ αὐτόν » .
Καὶ ὅλος ὁ κόσμος καὶ οἱ τελῶναι , ὅταν τὸν ἄκουσαν , ἔδωκαν δίκηο εἰς τὸν Θεὸν διότι εἶχαν βαπτισθῆ τὸ βάπτισμα τοῦ Ἰωάννου .
Οἱ Φαρισαῖοι ὅμως καὶ οἱ νομικοί , οἱ ὁποῖοι εἶχαν ἀρνηθῆ τὸ βάπτισμά του , ἐματαίωσαν τὸ σχέδιον ποὺ εἶχεν ὁ Θεὸς γι᾽ αὐτούς .
« Μὲ τί λοιπὸν νὰ παρομοιάσω τοὺς ἀνθρώπους τῆς γενεᾶς αὐτῆς ; Μὲ ποιόν εἶναι ὅμοιοι ;
Εἶναι ὅμοιοι μὲ παιδιὰ ποὺ κάθονται εἰς τὴν ἀγορὰν καὶ φωνάζουν μεταξύ τους , « Σᾶς ἐπαίξαμε μὲ τὴν φλογέρα ἀλλὰ δὲν ἐχορέψατε · σᾶς ἐτραγουδήσαμε μοιρολόγια ἀλλὰ δὲν ἐκλάψατε » .
Διότι ἦλθε ὁ Ἰωάννης ὁ Βαπτιστής , ὁ ὁποῖος οὔτε ψωμὶ τρώγει οὔτε κρασὶ πίνει καὶ λέτε , « Ἔχει δαιμόνιον » .
Ἦλθε ὁ Υἱὸς τοῦ ἀνθρώπου , ὁ ὁποῖος τρώγει καὶ πίνει , καὶ λέτε , « Νά , ἕνας ἄνθρωπος φαγᾶς καὶ κρασοπότης , φίλος τελωνῶν καὶ ἁμαρτωλῶν » .
Καὶ ἐδικαιώθηκε ἡ σοφία ἀπὸ ὅλα τὰ παιδιά της » .
Ἕνας ἀπὸ τοὺς Φαρισαίους τὸν προσκάλεσε σὲ γεῦμα · καὶ ὅταν ἐμπῆκε εἰς τὸ σπίτι τοῦ Φαρισαίου , ἐκάθησε εἰς τὸ τραπέζι .
Εἰς τὴν πόλιν ἔμενε μία γυναῖκα , ποὺ ἦτο ἁμαρτωλὴ καὶ ὅταν ἔμαθε ὅτι ὁ Ἰησοῦς ἐγευμάτιζε εἰς τὸ σπίτι τοῦ Φαρισαίου , ἔφερε ἕνα ἀλαβάστρινον δοχεῖον μὲ μύρον ,
ἐστάθηκε πίσω κοντὰ εἰς τὰ πόδια του καὶ ἔκλαιε , καὶ ἄρχισε μὲ τὰ δάκρυα νὰ βρέχῃ τὰ πόδια του καὶ μὲ τὰ μαλλιά της ἐσφόγγιζε καὶ φιλοῦσε τὰ πόδια του καὶ τὰ ἄλειφε μὲ μύρον .
Ὅταν εἶδε αὐτὸ ὁ Φαρισαῖος , ποὺ τὸν εἶχε προσκαλέσει , εἶπε μέσα του , « Ἐὰν ὁ ἄνθρωπος αὐτὸς ἦτο προφήτης , θὰ ἐγνώριζε ποιά καὶ ποίου εἴδους εἶναι ἡ γυναῖκα αὐτὴ ποὺ τὸν ἀγγίζει , διότι εἶναι ἁμαρτωλή » .
Καὶ ὁ Ἰησοῦς τοῦ εἶπε , « Σίμων , ἔχω κάτι νὰ σοῦ πῶ » . « Λέγε , Διδάσκαλε » , εἶπε αὐτός .
« Ἕνας δανειστὴς εἶχε δύο χρεοφειλέτας , ὁ ἕνας χρωστοῦσε πεντακόσια δηνάρια καὶ ὁ ἄλλος πενῆντα .
Ἐπειδὴ δὲν εἶχαν νὰ τοῦ τὰ ἐπιστρέψουν , τὰ ἐχάρισε καὶ εἰς τοὺς δύο . Ποιός λοιπὸν ἀπ᾽ αὐτοὺς θὰ τὸν ἀγαπήσῃ περισσότερον ; » .
Ἀπεκρίθη ὁ Σίμων , « Νομίζω ἐκεῖνος , εἰς τὸν ὁποῖον ἐχάρισε τὰ περισσότερα » . Καὶ ὁ Ἰησοῦς τοῦ εἶπε , « Σωστὰ ἔκρινες » .
Ἐστράφηκε τότε εἰς τὴν γυναῖκα καὶ εἶπε εἰς τὸν Σίμωνα , « Βλέπεις αὐτὴν τὴν γυναῖκα ; Ἐμπῆκα εἰς τὸ σπίτι σου , καὶ δὲν μοῦ ἔδωκες νερὸ γιὰ τὰ πόδια μου , αὐτὴ ὅμως μοῦ ἔβρεξε τὰ πόδια μὲ τὰ δάκρυά της καὶ μὲ τὰ μαλλιά της τὰ σφόγγισε .
Ἕνα φίλημα δὲν μοῦ ἔδωκες . Αὐτὴ ὅμως ἀπὸ τὴν στιγμὴ ποὺ ἐμπῆκα δὲν ἔπαυσε νὰ μοῦ φιλῇ τὰ πόδια .
Δὲν μοῦ ἄλειψες τὸ κεφάλι μὲ λάδι , αὐτὴ ὅμως μὲ μύρον ἄλειψε τὰ πόδια μου .
Διὰ τοῦτο σοῦ λέγω , συγχωρήθηκαν οἱ πολλὲς ἁμαρτίες της · ἡ μεγάλη ἀγάπη της τὸ δείχνει · ἐνῷ ἐκεῖνος εἰς τὸν ὁποῖον συγχωροῦνται λίγα , δείχνει λίγη ἀγάπη » .
Εἶπε τότε εἰς αὐτήν , « Σοῦ συγχωροῦνται οἱ ἁμαρτίες » .
Καὶ ἄρχισαν οἱ συμπαρακαθήμενοι νὰ λέγουν μέσα τους , « Ποιός εἶναι αὐτὸς ποὺ καὶ ἁμαρτίες συγχωρεῖ ; » .
Εἶπε τότε εἰς τὴν γυναῖκα , « Ἡ πίστις σου σὲ ἔσωσε · πήγαινε εἰς εἰρήνην » .
Ὕστερα ἀπὸ αὐτὰ περιώδευε ἀπὸ πόλιν σὲ πόλιν καὶ ἀπὸ χωριὸ σὲ χωριὸ καὶ ἐκήρυττε τὸ χαρμόσυνον ἄγγελμα τῆς βασιλείας τοῦ Θεοῦ . Οἱ δώδεκα ἦσαν μαζί του
καὶ μερικὲς γυναῖκες ποὺ εἶχαν θεραπευθῆ ἀπὸ πνεύματα πονηρὰ καὶ ἀπὸ ἀσθένειες , ἡ Μαρία ἡ ὀνομαζομένη Μαγδαληνή , ἀπὸ τὴν ὁποίαν εἶχαν βγῆ ἑπτὰ δαιμόνια ,
καὶ ἡ Ἰωάννα ἡ σύζυγος τοῦ Χουζᾶ , ὁ ὁποῖος ἦτο ἐπίτροπος τοῦ Ἡρώδη , καὶ ἡ Σουσάννα καὶ ἄλλες πολλὲς ποὺ τὸν βοηθοῦσαν μὲ τὰ ὑπάρχοντά τους .
Ὅταν μαζεύτηκε πολὺς κόσμος καὶ οἱ ἄνθρωποι ἀπὸ τὰς πόλεις συνέρρεαν πρὸς αὐτόν , ἐμίλησε μὲ παραβολήν :
« Ἐβγῆκε ὁ γεωργὸς διὰ νὰ σπείρῃ τὸν σπόρον του . Καὶ ἐνῷ ἔσπερνε , μερικοὶ σπόροι ἔπεσαν κοντὰ εἰς τὸν δρόμον καὶ καταπατήθηκαν καὶ τὰ πτηνὰ τοῦ οὐρανοῦ τοὺς ἔφαγαν ·
ἄλλοι ἔπεσαν εἰς πετρῶδες ἔδαφος καὶ ὅταν ἐφύτρωσαν , ἐξεράθηκαν , διότι δὲν εἶχαν ὑγρασίαν ·
ἄλλοι ἔπεσαν ἀνάμεσα στὰ ἀγκάθια καὶ ὅταν φύτρωσαν τὰ ἀγκάθια , τοὺς ἔπνιξαν τελείως ·
καὶ ἄλλοι ἔπεσαν εἰς καλὸν ἔδαφος καὶ ἐφύτρωσαν καὶ ἀπέδωκαν ἑκατὸ φορὲς περισσότερον καρπόν » . Ἐνῷ ἔλεγε αὐτά , ἐφώναξε , « Ἐκεῖνος ποὺ ἔχει αὐτιὰ διὰ νὰ ἀκούῃ , ἂς ἀκούῃ » .
Οἱ μαθηταί του τὸν ἐρωτοῦσαν τί σημαίνει ἡ παραβολὴ αὐτή .
Καὶ ἐκεῖνος εἶπε , « Σ᾽ ἐσᾶς ἔχει δοθῆ τὸ νὰ γνωρίσετε τὰ μυστήρια τῆς βασιλείας τοῦ Θεοῦ , ἀλλ᾽ εἰς τοὺς λοιποὺς δίδονται μὲ παραβολές , διὰ νὰ κυττάζουν ἀλλὰ νὰ μὴ βλέπουν καὶ νὰ ἀκούουν ἀλλὰ νὰ μὴ καταλαβαίνουν .
Ἡ παραβολὴ αὐτὴ σημαίνει τὰ ἑξῆς : Ὁ σπόρος εἶναι ὁ λόγος τοῦ Θεοῦ ·
ἐκεῖνοι ποὺ ἔπεσαν κοντὰ εἰς τὸν δρόμον εἶναι οἱ ἄνθρωποι ποὺ ἄκουσαν , ἔπειτα ἔρχεται ὁ διάβολος καὶ ἀφαιρεῖ τὸν λόγον ἀπὸ τὴν καρδιά τους , διὰ νὰ μὴ πιστέψουν καὶ σωθοῦν .
Ἐκεῖνοι δὲ ποὺ ἔπεσαν εἰς τὸ πετρῶδες ἔδαφος , εἶναι οἱ ἄνθρωποι ποὺ ὅταν ἀκούσουν , δέχονται μὲ χαρὰν τὸν λόγον ἀλλὰ δὲν ἔχουν ρίζαν · προσωρινῶς πιστεύουν καὶ τὸν καιρὸν τῆς δοκιμασίας ἀπομακρύνονται .
Ἐκεῖνο ποὺ ἔπεσε στὰ ἀγκάθια , εἶναι ἐκεῖνοι ποὺ ἄκουσαν ἀλλ᾽ εἰς τὸν δρόμον τους συμπνίγονται ἀπὸ τὰς φροντίδας καὶ τὸν πλοῦτον καὶ τὰς ἡδονὰς τοῦ βίου καὶ ὁ καρπός τους δὲν ὡριμάζει .
Ἐκεῖνο δὲ ποὺ ἔπεσεν εἰς τὸ καλὸν ἔδαφος εἶναι ἐκεῖνοι ποὺ μὲ καρδιὰ καλὴ καὶ ἀγαθὴ ἀκούουν τὸν λόγον , τὸν διατηροῦν καὶ καρποφοροῦν μὲ ὑπομονήν » .
« Κανεὶς δὲν ἀνάβει λυχνάρι καὶ τὸ σκεπάζει μὲ ἕνα σκεῦος ἢ τὸ βάζει κάτω ἀπὸ τὸ κρεββάτι , ἀλλὰ τὸ βάζει ἐπάνω εἰς τὸν λυχνοστάτην , διὰ νὰ βλέπουν τὸ φῶς ὅσοι μπαίνουν .
Διότι δὲν ὑπάρχει τίποτα κρυφὸ ποὺ νὰ μὴ μαθευθῇ , οὔτε μυστικὸ ποὺ νὰ μὴ γίνῃ γνωστὸν καὶ ἔλθῃ εἰς τὸ φῶς .
Προσέχετε λοιπὸν πῶς ἀκοῦτε · διότι εἰς ἐκεῖνον ποὺ ἔχει , θὰ δοθῇ καὶ ἄλλο · ἀπὸ ἐκεῖνον δὲ ποὺ δὲν ἔχει , θὰ ἀφαιρεθῇ καὶ ἐκεῖνο ποὺ νομίζει ὅτι ἔχει » .
Ἦλθαν πρὸς αὐτὸν ἡ μητέρα του καὶ οἱ ἀδελφοί του ἀλλὰ δὲν μποροῦσαν νὰ τὸν πλησιάσουν ἐξ αἰτὶας τοῦ κόσμου .
Καὶ τοῦ εἶπαν , « Ἡ μητέρα σου καὶ οἱ ἀδελφοί σου στέκονται ἔξω καὶ θέλουν νὰ σὲ ἰδοῦν » .
Αὐτὸς δὲ τοὺς ἀπεκρίθη , « Μητέρα μου καὶ ἀδελφοί μου εἶναι αὐτοὶ ποὺ ἀκούουν τὸν λόγον τοῦ Θεοῦ καὶ τὸν ἐκτελοῦν » .
Μίαν ἡμέραν ἐμπῆκε εἰς ἕνα πλοιάριον μαζὶ μὲ τοὺς μαθητάς του καὶ τοὺς εἶπε , « Ἂς περάσωμεν εἰς τὴν ἀντίπεραν ὄχθην τῆς λίμνης » , καὶ ἔπλευσαν εἰς τὰ ἀνοικτά .
Ἐνῷ δὲ ἔπλεαν , αὐτὸς ἐκοιμήθηκε . Καὶ ἐνέσκηψε ἀνεμοθύελλα εἰς τὴν λίμνην καὶ ἐγέμισαν ἀπὸ νερὰ καὶ ἐκινδύνευαν .
Τότε ἦλθαν καὶ τὸν ἐξύπνησαν καὶ τοῦ ἐφώναζαν , « Διδάσκαλε , διδάσκαλε , χανόμαστε » . Ὅταν αὐτὸς ἐξύπνησε , ἐπέπληξε τὸν ἄνεμον καὶ τὰ κύματα καὶ ἔπαυσαν καὶ ἔγινε γαλήνη .
Τότε τοὺς εἶπε , « Ποῦ εἶναι ἡ πίστις σας ; » . Κατελήφθησαν δὲ ἀπὸ φόβον καὶ ἐθαύμασαν καὶ ἔλεγαν μεταξύ τους , « Ποιός ἆραγε εἶναι αὐτὸς , ἀφοῦ καὶ τοὺς ἀνέμους καὶ τὰ κύματα διατάσσει καὶ τὸν ὑπακούουν ; » .
Καὶ κατέπλευσαν εἰς τὴν χώραν τῶν Γαδαρηνῶν , ἡ ὁποία βρίσκεται ἀπέναντι τῆς Γαλιλαίας .
Ὅταν ἐβγῆκε εἰς τὴν ξηράν , τὸν συνήντησε κάποιος ἀπὸ τὴν πόλιν , ὁ ὁποῖος εἶχε δαιμόνια ἀπὸ πολλὰ χρόνια · δὲν ἤτανε ντυμένος καὶ δὲν ἔμενε σὲ σπίτι ἀλλὰ εἰς τὰ μνήματα .
Ὅταν εἶδε τὸν Ἰησοῦν , ἔκραξε καὶ ἔπεσε εἰς τὰ πόδια του καὶ μὲ δυνατὴν φωνὴν εἶπε , « Τί ἐπεμβαίνεις σ᾽ ἐμέ , Ἰησοῦ , Υἱὲ τοῦ Θεοῦ τοῦ Ὑψίστου ; Σὲ παρακαλῶ μὴ μὲ βασανίσῃς » .
Διότι ὁ Ἰησοῦς εἶχε διατάξει τὸ πνεῦμα τὸ ἀκάθαρτον νὰ βγῇ ἀπὸ τὸν ἄνθρωπον . Πολλὲς φορὲς τὸν ἔπιανε καὶ τότε τὸν ἔδεναν μὲ ἁλυσίδες καὶ χειροπέδες καὶ τὸν ἐφύλαγαν . Αὐτὸς ὅμως ἔσπαζε τὰ δεσμὰ καὶ ἐφέρετο ἀπὸ τὸ δαιμόνιον εἰς τὰς ἐρήμους .
Τὸν ἐρώτησε δὲ ὁ Ἰησοῦς , « Ποιό εἶναι τὸ ὄνομά σου ; » . Ἐκεῖνος δὲ εἶπε , « Λεγεών » , διότι εἶχαν μπῆ πολλὰ δαιμόνια μέσα του ,
καὶ τὸν παρακαλοῦσαν νὰ μὴ τὰ διατάξῃ νὰ πᾶνε εἰς τὴν ἄβυσσον .
Ὑπῆρχε δὲ ἐκεῖ μία ἀγέλη ἀπὸ χοίρους ποὺ ἔβοσκε εἰς τὸ βουνό . Καὶ τὸν παρεκάλεσαν νὰ τοὺς ἐπιτρέψῃ νὰ μποῦν εἰς ἐκείνους . Καὶ τοὺς τὸ ἐπέτρεψε .
Ἐβγῆκαν τὰ δαιμόνια ἀπὸ τὸν ἄνθρωπον , ἐμπῆκαν εἰς τοὺς χοίρους καὶ ὥρμησε ἡ ἀγέλη πρὸς τὸν κρημνὸν καὶ ἔπεσε εἰς τὴν λίμνην καὶ ἐπνίγηκε .
Ὅταν οἱ βοσκοὶ εἶδαν τί συνέβη , ἔφυγαν καὶ τὸ ἀνήγγειλαν εἰς τὴν πόλιν καὶ εἰς τὴν ὕπαιθρον .
Ἐβγῆκαν δὲ μερικοὶ νὰ ἰδοῦν τὸ γεγονὸς καὶ ἦλθαν εἰς τὸν Ἰησοῦν καὶ εὑρῆκαν τὸν ἄνθρωπον , ἀπὸ τὸν ὁποῖον εἶχαν βγῆ τὰ δαιμόνια , νὰ κάθεται κοντὰ στὰ πόδια τοῦ Ἰησοῦ , ντυμένος καὶ σωφρονισμένος , καὶ ἐφοβήθηκαν .
Αὐτόπται μάρτυρες ἐπίσης τοὺς εἶπαν πῶς ἐθεραπεύθηκε ὁ δαιμονισμένος .
Τότε ὅλος ὁ πληθυσμὸς τῆς περιοχῆς τῶν Γαδαρηνῶν τὸν παρεκάλεσε νὰ φύγῃ ἀπ᾽ αὐτούς , διότι κατείχοντο ἀπὸ φόβον μεγάλον . Αὐτὸς τότε ἐμπῆκε εἰς τὸ πλοιάριον καὶ ἐπέστρεψε .
Ὁ ἄνθρωπος ἀπὸ τὸν ὁποῖον εἶχαν βγῆ τὰ δαιμόνια , παρεκάλεσε νὰ μείνῃ μαζί του , ἀλλ᾽ ὁ Ἰησοῦς τοῦ εἶπε νὰ φύγῃ μὲ τὰ ἑξῆς λόγια ,
« Γύρισε εἰς τὸ σπίτι σου καὶ διηγοῦ ὅσα σοῦ ἔκαμε ὁ Θεός » . Καὶ ἔφυγε καὶ ἔλεγε εἰς ὅλην τὴν πόλιν ὅσα τοῦ ἔκαμε ὁ Ἰησοῦς .
Ὅταν ὁ Ἰησοῦς ἐπέστρεψεν , τὸν ὑποδέχθηκε πολὺς κόσμος διότι ὅλοι τὸν ἐπερίμεναν .
Ἦλθε τότε κάποιος , ὀνομαζόμενος Ἰάειρος , ὁ ὁποῖος ἦτο ἀρχισυνάγωγος , καὶ ἔπεσε εἰς τὰ πόδια τοῦ Ἰησοῦ καὶ τὸν παρακαλοῦσε νὰ ἔλθῃ εἰς τὸ σπίτι του ,
διότι εἶχε μιὰ μοναχοκόρη , ἡλικίας περίπου δώδεκα ἐτῶν , ποὺ ἦτο ἑτοιμοθάνατη . Ἐνῷ δὲ ὁ Ἰησοῦς ἐπήγαινε , ὁ κόσμος τὸν συνέθλιβε .
Κάποια γυναῖκα , ποὺ ἔπασχε ἀπὸ αἱμορραγίαν δώδεκα χρόνια καὶ εἶχε ἐξοδέψει ὅλην τὴν περιουσίαν της σὲ γιατροὺς καὶ δὲν μπόρεσε νὰ θεραπευθῇ ἀπὸ κανένα ,
ἦλθε κοντά του ἀπὸ πίσω , ἄγγιξε τὴν ἄκρη τοῦ ἐνδύματός του καὶ ἀμέσως ἐσταμάτησε ἡ αἱμορραγία της .
Καὶ ὁ Ἰησοῦς εἶπε , « Ποιός μὲ ἄγγιξε ; » . Ἐπειδὴ δὲ ὅλοι τὸ ἠρνοῦντο , εἶπε ὁ Πέτρος καὶ ὅσοι ἦσαν μαζί του : « Διδάσκαλε , ὁ κόσμος σὲ ἔχει περικυκλωμένον καὶ σὲ συνθλίβει καὶ σὺ λές , « Ποιός μὲ ἄγγιξε ; » .
Ὁ Ἰησοῦς ὅμως εἶπε , « Κάποιος μὲ ἄγγιξε , διότι αἰσθάνθηκα ὅτι ἐβγῆκε δύναμις ἀπὸ ἐμένα » .
Ὅταν εἶδε ἡ γυναῖκα ὅτι δὲν διέφυγε τὴν προσοχήν , ἦλθε μὲ τρόμον , ἔπεσε στὰ πόδια του , καὶ τοῦ εἶπε μπροστὰ σ᾽ ὅλον τὸν κόσμο τὴν αἰτίαν , διὰ τὴν ὁποίαν τὸν ἄγγιξε καὶ πῶς ἀμέσως ἐθεραπεύθηκε .
Αὐτὸς δὲ τῆς εἶπε , « Ἔχε θάρρος , κόρη μου , ἡ πίστις σου σὲ ἔσωσε , πήγαινε εἰς εἰρήνην » .
Ἐνῷ ἀκόμη μιλοῦσε , ἔρχεται κάποιος ἀπὸ τὸ σπίτι τοῦ ἀρχισυναγώγου καὶ τοῦ λέγει , « Ἡ θυγατέρα σου πέθανε , μὴν ἐνοχλῇς πλέον τὸν διδάσκαλον » .
Ὁ δὲ Ἰησοῦς , ὅταν τὸ ἄκουσε , τοῦ εἶπε , « Μὴ φοβᾶσαι · μόνον πίστευε καὶ θὰ γίνῃ καλά » .
Ὅταν ἔφθασε εἰς τὸ σπίτι , δὲν ἐπέτρεψε σὲ κανένα νὰ μπῇ μαζί του , παρὰ εἰς τὸν Πέτρον , τὸν Ἰωάννην καὶ τὸν Ἰάκωβον καὶ εἰς τὸν πατέρα τοῦ κοριτσιοῦ καὶ εἰς τὴν μητέρα .
Ἔκλαιγαν δὲ ὅλοι καὶ τὴν θρηνολογοῦσαν . Αὐτὸς δὲ εἶπε , « Μὴν κλαῖτε · δὲν ἐπέθανε ἀλλὰ κοιμᾶται » .
Καὶ τὸν εἰρωνεύοντο , διότι ἤξεραν ὅτι εἶχε πεθάνει .
Ἀλλ᾽ αὐτὸς ἀφοῦ ἔβγαλε ὅλους ἔξω , ἔπιασε τὸ χέρι της καὶ ἐφώναξε , « Κορίτσι , σήκω ἐπάνω » .
Καὶ ἐπέστρεψε τὸ πνεῦμα της , ἐσηκώθηκε ἀμέσως , καὶ ὁ Ἰησοῦς διέταξε νὰ τῆς δώσουν νὰ φάγῃ .
Οἱ γονεῖς της ἐξεπλάγησαν , αὐτὸς δὲ τοὺς παρήγγειλε νὰ μὴ ποῦν σὲ κανένα τί συνέβη .

Ὅταν ἐκάλεσε τοὺς δώδεκα μαθητάς του , τοὺς ἔδωκε δύναμιν καὶ ἐξουσίαν ἐπάνω εἰς ὅλα τὰ δαιμόνια καὶ νὰ θεραπεύουν ἀσθένειες ·
καὶ τοὺς ἔστειλε νὰ κηρύττουν τὴν βασιλείαν τοῦ Θεοῦ καὶ νὰ θεραπεύουν τοὺς ἀσθενεῖς ,
καὶ τοὺς εἶπε , « Μὴ βαστάζετε τίποτε εἰς τὸν δρόμον , οὔτε ράβδον οὔτε σάκκον οὔτε ψωμὶ οὔτε χρήματα οὔτε νὰ ἔχετε δύο ὑποκάμισα .
Καὶ εἰς ὅποιο σπίτι μπῆτε , ἐκεῖ νὰ μένετε καὶ ἀπὸ ἐκεῖ νὰ ἀναχωρῆτε .
Ὅσον δι᾽ ἐκείνους ποὺ δὲν σᾶς δέχονται , ὅταν θὰ βγῆτε ἀπὸ τὴν πόλιν ἐκείνην , νὰ τινάξετε καὶ τὴν σκόνη ἀπὸ τὰ πόδια σας εἰς μαρτυρίαν ἐναντίον τους » .
Ὅταν ἀνεχώρησαν , διήρχοντο ἕνα πρὸς ἕνα τὰ χωριὰ καὶ ἔφερναν τὸ χαρμόσυνον ἄγγελμα καὶ ἐθεράπευαν πανταχοῦ .
Ὁ Ἡρώδης ὁ Τετράρχης ἄκουσε ὅλα ὅσα ἐγίνοντο ἀπὸ τὸν Ἰησοῦν καὶ εὑρίσκετο εἰς ἀπορίαν , διότι μερικοὶ ἔλεγαν ὅτι ὁ Ἰωάννης ἀναστήθηκε ἀπὸ τοὺς νεκρούς ,
ἄλλοι ὅτι ἐφανερώθηκε ὁ Ἠλίας καὶ ἄλλοι ὅτι ἀναστήθηκε κάποιος προφήτης ἀπὸ τοὺς ἀρχαίους .
Καὶ εἶπε ὁ Ἡρώδης , « Τὸν Ἰωάννην ἐγὼ τὸν ἀπεκεφάλισα · ποιός λοιπὸν εἶναι αὐτός , διὰ τὸν ὁποῖον ἀκούω τέτοια πράγματα ; » , καὶ ζητοῦσε νὰ τὸν ἰδῇ .
Ὅταν ἐπέστρεψαν οἱ ἀπόστολοι , διηγήθηκαν εἰς τὸν Ἰησοῦν ὅσα ἔκαναν . Τοὺς ἐπῆρε τότε μαζί του καὶ ἀπεσύρθη ἰδιαιτέρως εἰς ἔρημον μέρος κοντὰ εἰς μίαν πόλιν ποὺ ὠνομάζετο Βηθσαϊδά .
Ἀλλ᾽ ὁ κόσμος τὸ ἔμαθε καὶ τὸν ἀκολούθησε · αὐτὸς τοὺς ἐδέχθηκε καὶ τοὺς μιλοῦσε διὰ τὴν βασιλείαν τοῦ Θεοῦ καὶ ἐθεράπευε ἐκείνους ποὺ εἶχαν ἀνάγκην θεραπείας .
Ὅταν ἄρχισε νὰ βραδυάζῃ , τὸν ἐπλησίασαν οἱ δώδεκα καὶ τοῦ εἶπαν , « Ἄφησε ἐλεύθερον τὸν κόσμον , διὰ νὰ πᾶνε εἰς τὰ γύρω χωριὰ καὶ εἰς τὴν ὕπαιθρον καὶ νὰ βροῦν καταλύματα καὶ τροφές , διότι ἐδῶ εἴμεθα εἰς ἔρημον τόπον » .
Ἐκεῖνος τοὺς εἶπε , « Δῶστε τους σεῖς νὰ φᾶνε » . Αὐτοὶ δὲ εἶπαν , « Δὲν ἔχομεν τίποτε περισσότερον ἀπὸ πέντε ψωμιὰ καὶ δύο ψάρια , ἐκτὸς ἐὰν ἐμεῖς πᾶμε νὰ ἀγοράσωμεν τρόφιμα γιὰ ὅλον αὐτὸν τὸν κόσμον » ,
διότι ἦσαν περίπου πέντε χιλιάδες . Εἶπε τότε εἰς τοὺς μαθητάς του , « Βάλτε τους νὰ καθήσουν χάμω σὲ ὁμάδες ἀνὰ πενῆντα » .
Αὐτοὶ τὸ ἔκαναν καὶ τοὺς ἔβαλαν ὅλους νὰ καθήσουν .
Τότε ἐπῆρε τὰ πέντε ψωμιὰ καὶ τὰ δύο ψάρια , ἔστρεψε τὸ βλέμμα του πρὸς τὸν οὐρανόν , τὰ εὐλόγησε , τὰ ἔκοψε σὲ κομμάτια καὶ τὰ ἔδωσε εἰς τοὺς μαθητάς του , διὰ νὰ τὰ μοιράσουν εἰς τὸν κόσμον .
Καὶ ἔφαγαν καὶ ἐχόρτασαν ὅλοι , καὶ ὅταν ἐμάζεψαν τὰ κομμάτια ποὺ ἐπερίσσεψαν , ἐγέμισαν δώδεκα κοφίνια .
Ὅταν κάποτε προσευχότανε ἰδιαιτέρως , ἦσαν μαζί του οἱ μαθηταὶ καὶ τοὺς ἐρώτησε , « Ποιός λέγει ὁ κόσμος ὅτι εἶμαι ; » .
Αὐτοὶ δὲ ἀπήντησαν , « Ἰωάννης ὁ Βαπτιστής , ἄλλοι ὁ Ἠλίας , καὶ ἄλλοι ὅτι ἀναστήθηκε ἕνας ἀπὸ τοὺς ἀρχαίους προφήτας » .
« Καὶ σεῖς » , τοὺς εἶπε , « ποιός λέτε ὅτι εἶμαι ; » . Ὁ Πέτρος ἔλαβε τὸν λόγον καὶ εἶπε , « Ὁ Χριστὸς τοῦ Θεοῦ » .
Αὐτὸς δὲ μὲ αὐστηρότητα τοὺς παρήγγειλε νὰ μὴ ποῦν αὐτὸ σὲ κανένα ,
καὶ εἶπε , « Ὁ Υἱὸς τοῦ ἀνθρώπου πρέπει νὰ πάθῃ πολλά , νὰ ἀποδοκιμασθῇ ἀπὸ τοὺς πρεσβυτέρους , τοὺς ἀρχιερεῖς καὶ τοὺς γραμματεῖς καὶ νὰ θανατωθῇ καὶ τὴν τρίτην ἡμέραν νὰ ἀναστηθῇ » .
Καὶ ἔλεγε εἰς ὅλους , « Ἐὰν θέλῃ κανεὶς νὰ μὲ ἀκολουθήσῃ , ἂς ἀπαρνηθῇ τὸν ἑαυτόν του καὶ ἂς σηκώνῃ τὸν σταυρόν του κάθε ἡμέραν καὶ ἂς μὲ ἀκολουθῇ .
Διότι ὅποιος θέλει νὰ σώσῃ τὴν ζωήν του , αὐτὸς θὰ τὴν χάσῃ · ἐκεῖνος δὲ ποὺ θὰ χάσῃ τὴν ζωήν του ἐξ αἰτίας μου , αὐτὸς θὰ τὴν σώσῃ .
Διότι τί ἔχει νὰ ὠφεληθῇ ὁ ἄνθρωπος , ἐὰν κερδίσῃ τὸν κόσμον ὅλον , ἀλλὰ χάσῃ τὸν ἑαυτόν του ἢ ὑποστῇ ζημίαν ;
Διότι ὅποιος αἰσθανθῇ ἐντροπὴν δι᾽ ἐμὲ καὶ τοὺς λόγους μου , δι᾽ αὐτὸν θὰ αἰσθανθῇ ἐντροπὴν ὁ Υἱὸς τοῦ ἀνθρώπου , ὅταν θὰ ἔλθῃ μὲ τὴν δόξαν του καὶ τὴν δόξαν τοῦ Πατέρα του καὶ τῶν ἁγίων ἀγγέλων .
Σᾶς λέγω ἀληθινὰ ὅτι ὑπάρχουν μερικοὶ ἀπὸ ἐκείνους ποὺ στέκονται ἐδῶ , οἱ ὁποῖοι δὲν θὰ δοκιμάσουν θάνατον , ἕως ὅτου ἰδοῦν τὴν βασιλείαν τοῦ Θεοῦ » .
Ὀκτὼ περίπου ἡμέρες ὕστερα ἀπὸ τὰ λόγια αὐτά , ἐπῆρε τὸν Πέτρον , τὸν Ἰωάννην καὶ τὸν Ἰάκωβον καὶ ἀνέβηκε εἰς τὸ ὄρος διὰ νὰ προσευχηθῇ .
Καὶ ἐνῷ προσευχότανε , ἄλλαξε ἡ ὄψις τοῦ προσώπου του καὶ τὰ ἐνδύματά του ἔγιναν λευκὰ καὶ ἀστραφτερά .
Αἴφνης , δύο ἄνδρες συνομιλοῦσαν μαζί του · αὐτοὶ ἦσαν ὁ Μωϋσῆς καὶ ὁ Ἠλίας ,
οἱ ὁποῖοι φανερώθηκαν μὲ λαμπρότητα καὶ μιλοῦσαν διὰ τὸν θάνατόν του , ὁ ὁποῖος ἔμελλε νὰ πραγματοποιηθῇ εἰς τὴν Ἱερουσαλήμ .
Ὁ Πέτρος καὶ ἐκεῖνοι ποὺ ἦσαν μαζί του εἶχαν πέσει εἰς βαθὺν ὕπνον . Ὅταν ἐξύπνησαν , εἶδαν τὴν δόξαν του καὶ τοὺς δύο ἄνδρας , οἱ ὁποῖοι ἐστέκοντο μαζί του .
Καὶ καθὼς αὐτοὶ ἀπεχωρίζοντο ἀπὸ τὸν Ἰησοῦν , τοῦ εἶπε ὁ Πέτρος , « Διδάσκαλε , καλὸν εἶναι νὰ μείνωμεν ἐδῶ · ἂς κάνωμεν τρεῖς σκηνές , μίαν γιὰ σένα μίαν διὰ τὸν Μωϋσῆν καὶ μίαν διὰ τὸν Ἠλίαν » , χωρὶς νὰ ξέρῃ τί λέγει .
Ἐνῷ δὲ ἔλεγε αὐτά , ἦλθε ἕνα σύννεφο καὶ τοὺς ἐσκίασε · ὅταν ἐμπῆκαν εἰς τὸ σύννεφο ἐφοβήθηκαν ,
καὶ μία φωνὴ ἀκούσθηκε ἀπὸ τὸ σύννεφο ποὺ ἔλεγε , « Αὐτὸς εἶναι ὁ Υἱός μου ὁ ἀγαπητός , αὐτὸν νὰ ἀκούετε » .
Μετὰ τὴν φωνὴν εὑρέθηκε ὁ Ἰησοῦς μόνος . Αὐτοὶ ἐκράτησαν σιωπὴν καὶ δὲν εἶπαν τὰς ἡμέρας ἐκείνας σὲ κανένα τίποτε ἀπὸ ὅσα εἶχαν ἰδῇ .
Τὴν ἑπόμενην ἡμέραν , ὅταν κατέβηκαν ἀπὸ τὸ ὄρος , τὸν συνήντησε πλῆθος πολύ .
Καὶ ἕνας ἀπὸ τὸ πλῆθος ἐφώναξε , « Διδάσκαλε , σὲ παρακαλῶ , ρίξε μία ματιὰ στὸν γυιό μου διότι μοῦ εἶναι μοναχογυιός .
Καὶ τὸν πιάνει ἕνα πνεῦμα καὶ ἔξαφνα φωνάζει καὶ τὸν τινάσσει , ὥστε νὰ ἀφρίζει · τὸν κατασυντρίβει καὶ δύσκολα τὸν ἀφήνει .
Παρεκάλεσα τοὺς μαθητάς σου νὰ τὸ βγάλουν , ἀλλὰ δὲν μπόρεσαν » .
Ὁ Ἰησοῦς ἀπεκρίθη , « Ὦ γενεὰ ἄπιστη καὶ διεστραμμένη , ἕως πότε θὰ εἶμαι μαζί σας καὶ θὰ σᾶς ἀνέχωμαι ; Φέρε τὸν γυιό σου ἐδῶ » .
Ἐνῷ αὐτὸς ἀκόμη ἐπροχωροῦσε , τὸ δαιμόνιον τὸν ἔρριξε κάτω καὶ τὸν συνετάραξε . Ἀλλ᾽ ὁ Ἰησοῦς ἐπέπληξε τὸ πνεῦμα τὸ ἀκάθαρτον , ἐθεράπευσε τὸ παιδὶ καὶ τὸ παρέδωκε εἰς τὸν πατέρα του .
Ὅλοι ἐξεπλήσσοντο διὰ τὸ μεγαλεῖον τοῦ Θεοῦ . Ἐνῷ δὲ ὅλοι ἐθαύμαζαν δι᾽ ὅλα ὅσα ἔκανε , εἶπε εἰς τοὺς μαθητάς του ,
« Βάλετε σεῖς εἰς τὰ αὐτιά σας τὰ λόγια αὐτά : Ὁ Υἱὸς τοῦ ἀνθρώπου μέλλει νὰ παραδοθῇ εἰς τὰ χέρια ἀνθρώπων » .
Ἀλλ᾽ αὐτοὶ δὲν καταλάβαιναν τὰ λόγια αὐτὰ καὶ τοὺς ἦσαν καλυμμένα , διὰ νὰ μὴ ἀντιληφθοῦν τὴν σημασίαν τους , ἐφοβοῦντο δὲ νὰ τὸν ἐρωτήσουν τί ἐννοοῦσαν .
Μία συζήτησις ἄρχισε μεταξύ τους περὶ τοῦ ποιός ἀπ᾽ αὐτοὺς εἶναι ὁ μεγαλύτερος .
Ὅταν ὁ Ἰησοῦς εἶδε τὴν σκέψιν τῆς καρδιᾶς των , ἐπῆρε ἕνα παιδί , τὸ ἔβαλε κοντά του ,
καὶ τοὺς εἶπε , « Ἐκεῖνος ποὺ θὰ δεχθῇ τὸ παιδὶ αὐτὸ εἰς τὸ ὄνομά μου , ἐμὲ δέχεται · καὶ ἐκεῖνος ποὺ θὰ δεχθῇ ἐμέ , δέχεται ἐκεῖνον ποὺ μὲ ἔστειλε · διότι ἐκεῖνος ποὺ εἶναι μεταξύ σας μικρότερος , αὐτὸς εἶναι μεγάλος » .
Ἀπεκρίθη ὁ Ἰωάννης , « Διδάσκαλε , εἴδαμε κάποιον , ὁ ὁποῖος εἰς τὸ ὄνομά σου βγάζει δαιμόνια καὶ τὸν ἐμποδίσαμε , διὸτι δὲν μᾶς ἀκολουθεῖ » .
Ὁ Ἰησοῦς τοῦ εἶπε , « Μὴ τὸν ἐμποδίζετε · διότι ἐκεῖνος ποὺ δὲν εἶναι ἐναντίον μας εἶναι μὲ τὸ μέρος μας » .
Ἐνῷ ἐπλησίαζαν νὰ συμπληρωθοῦν αἱ ἡμέραι τῆς ἀναλήψεώς του , ἀπεφάσισε νὰ μεταβῇ εἰς τὴν Ἱερουσαλήμ ,
καὶ ἔστειλε πρὶν ἀγγελιαφόρους , οἱ ὁποῖοι ἐμπῆκαν εἰς ἕνα χωριὸ τῶν Σαμαρειτῶν διὰ νὰ τοῦ κάνουν ἑτοιμασίαν .
Ἀλλὰ οἱ κάτοικοι δὲν ἤθελαν νὰ τὸν δεχθοῦν , διότι ἐπήγαινε εἰς τὴν Ἱερουσαλήμ .
Ὅταν εἶδαν αὐτὸ οἱ μαθηταί του Ἰάκωβος καὶ Ἰωάννης , εἶπαν , « Κύριε , θέλεις νὰ ποῦμε νὰ κατεβῇ φωτιὰ ἀπὸ τὸν οὐρανὸν καὶ νὰ τοὺς καταφάγῃ ὅπως ἔκανε καὶ ὁ Ἠλίας ; » .
Ἐκεῖνος ἐγύρισε , τοὺς ἐπέπληξε καὶ εἶπε , « Δὲν γνωρίζετε ποίου πνεύματος εἶσθε .
Ὁ Υἱὸς τοῦ ἀνθρώπου δὲν ἦλθε νὰ καταστρέψῃ τὴν ζωὴν τῶν ἀνθρώπων ἀλλὰ νὰ τοὺς σώσῃ » . Καὶ ἐπῆγαν σὲ ἄλλο χωριό .
Ἐνῷ ἐπήγαιναν εἰς τὸν δρόμον , τοῦ εἶπε κάποιος , « Θὰ σὲ ἀκολουθήσω ὅπου καὶ ἂν πᾶς , Κύριε » .
Καὶ ὁ Ἰησοῦς τοῦ εἶπε , « Οἱ ἀλεποῦδες ἔχουν τρύπες , καὶ τὰ πτηνὰ τοῦ οὐρανοῦ φωληές , ἀλλ᾽ ὁ Υἱὸς τοῦ ἀνθρώπου δὲν ἔχει ποῦ νὰ γείρῃ τὸ κεφάλι » .
Καὶ εἰς ἄλλον εἶπε , « Ἀκολούθησέ με » , ἀλλ᾽ αὐτὸς ἀπήντησε , « Κύριε , ἐπίτρεψέ μου νὰ πάω πρῶτα νὰ θάψω τὸν πατέρα μου » .
Ὁ Ἰησοῦς τοῦ εἶπε , « Ἄφησε τοὺς νεκροὺς νὰ θάψουν τοὺς δικούς των νεκρούς · ἀλλὰ σὺ πήγαινε καὶ κήρυξε τὴν βασιλείαν τοῦ Θεοῦ » .
Ἕνας ἄλλος τοῦ εἶπε , « Θὰ σὲ ἀκολουθήσω , Κύριε , ἀλλὰ ἐπίτρεψέ μου πρῶτα νὰ ἀποχαιρετήσω τοὺς ἀνθρώπους τοῦ σπιτιοῦ μου » .
Εἰς αὐτὸν ὁ Ἰησοῦς εἶπε , « Κανεὶς ποὺ βάζει τὸ χέρι εἰς τὸ ἀλέτρι καὶ κυττάζει πρὸς τὰ πίσω , δὲν εἶναι κατάλληλος διὰ τὴν βασιλείαν τοῦ Θεοῦ » .
Ὕστερα ὁ Κύριος ἐδιάλεξε καὶ ἄλλους ἑβδομῆντα καὶ τοὺς ἔστειλε ἀνὰ δύο πρὶν ἀπ᾽ αὐτὸν εἰς κάθε πόλιν καὶ τόπον , ἀπὸ ὅπου ἔμελλε νὰ περάσῃ .
Καὶ τοὺς ἔλεγε , « Ὁ μὲν θερισμὸς εἶναι πολὺς ἀλλ᾽ οἱ ἐργάται εἶναι λίγοι . Παρακαλέσατε λοιπὸν τὸν Κύριον τοῦ θερισμοῦ νὰ στείλῃ ἐργάτας εἰς τὸν θερισμόν του .
Πηγαίνετε · σᾶς στέλλω σὰν ἀρνιὰ μεταξὺ λύκων .
Μὴ βαστάζετε βαλάντιον οὔτε σάκκον , οὔτε ὑποδήματα καὶ μὴ χαιρετήσετε εἰς τὸν δρόμον κανένα .
Εἰς ὅποιο δὲ τυχὸν σπίτι μπαίνετε , πρῶτα νὰ λέτε , « Εἰρήνη εἰς τὸ σπίτι αὐτό » .
Καὶ ἂν ὑπάρχῃ ἐκεῖ εἰρηνικὸς ἄνθρωπος , ἡ εἰρήνη σας θὰ μείνῃ σ᾽ αὐτόν , ἀλλοιῶς θὰ γυρίσῃ σ᾽ἐσᾶς .
Εἰς αὐτὸ δὲ τὸ σπίτι νὰ μένετε καὶ νὰ τρῶτε καὶ νὰ πίνετε ὅ , τι σᾶς παραθέτουν , διότι τοῦ ἀξίζει τοῦ ἐργάτη ὁ μισθός του . Μὴ πηγαίνετε ἀπὸ σπίτι σὲ σπίτι .
Καὶ εἰς ὅποιαν πόλιν μπαίνετε καὶ σᾶς δέχονται , νὰ τρῶτε ἐκεῖνα ποὺ σᾶς παραθέτουν
καὶ νὰ θεραπεύετε τοὺς ἐκεῖ ἀσθενεῖς καὶ νὰ τοὺς λέτε , « Ἡ βασιλεία τοῦ Θεοῦ ἦρθε πλησίον σας » .
Εἰς ὅποιαν δὲ πόλιν μπῆτε καὶ δὲν σᾶς δέχονται , τότε νὰ βγῆτε εἰς τὶς πλατεῖες της καὶ νὰ πῆτε ,
« Καὶ τὴν σκόνην ἀπὸ τὴν πόλιν σας , ποὺ ἐκόλλησε εἰς τὰ πόδια μας , θὰ τὴν τινάξωμεν ἐναντίον σας · ἀλλὰ νὰ ξέρετε τοῦτο : ὅτι ἡ βασιλεία τοῦ Θεοῦ ἦλθε πλησίον σας » .
Σᾶς λέγω , ὅτι τὴν Ἡμέραν ἐκείνην θὰ ὑποφέρουν ὀλιγώτερον τὰ Σόδομα παρὰ ἡ πόλις ἐκείνη .
Ἀλλοίμονον σ᾽ ἐσέ , Χοραζίν , ἀλλοίμονον σ᾽ἐσέ , Βηθσαϊδά , διότι ἐὰν εἶχαν γίνει εἰς τὴν Τύρον καὶ τὴν Σιδῶνα τὰ θαύματα ποὺ ἔγιναν σ᾽ ἐσᾶς , θὰ εἶχαν μετανοήσει πρὸ πολλοῦ , καθήμεναι μὲ σάκκον καὶ στάκτην .
Ἀλλ᾽ ἡ Τύρος καὶ ἡ Σιδὼν θὰ ὑποφέρουν ὀλιγώτερον κατὰ τὴν ἡμέραν τῆς κρίσεως παρὰ σεῖς .
Καὶ σύ , Καπερναούμ , ποὺ ὑψώθηκες ἕως τὸν οὐρανόν , θὰ κατεβῇς ἕως τὸν ᾅδην .
Ὅποιος σᾶς ἀκούει , ἀκούει ἐμέ , καὶ ὅποιος σᾶς ἀπορρίπτει , ἀπορρίπτει ἐμέ . Ἐκεῖνος δὲ ποὺ ἀπορρίπτει ἐμέ , ἀπορρίπτει ἐκεῖνον ποὺ μὲ ἔστειλε » .
Οἱ ἑβδομῆντα ἐπέστρεψαν μὲ χαρὰν καὶ εἶπαν , « Κύριε , ἀκόμη καὶ τὰ δαιμόνια μᾶς ὑποτάσσονται εἰς τὸ ὄνομά σου » .
Αὐτὸς τοὺς εἶπε , « Ἔβλεπα τὸν Σατανᾶν νὰ πέφτῃ σὰν ἀστραπὴ ἀπὸ τὸν οὐρανόν .
Σᾶς δίνω τὴν ἐξουσίαν νὰ πατᾶτε ἐπάνω σὲ φίδια καὶ σκορπιοὺς καὶ ἐπάνω σ᾽ ὅλην τὴν δύναμιν τοῦ ἐχθροῦ καὶ τίποτε δὲν θὰ σᾶς βλάψῃ .
Καὶ ὅμως , μὴ χαίρετε διὰ τὸ ὅτι σᾶς ὑποτάσσονται τὰ πνεύματα , ἀλλὰ νὰ χαίρετε , διότι τὰ ὀνόματά σας εἶναι γραμμένα εἰς τοὺς οὐρανούς » .
Ἐκείνην τὴν ὥραν αἰσθάνθηκε ὁ Ἰησοῦς μέσα του ἀγαλλίασιν καὶ εἶπε , « Σὲ δοξάζω , Πατέρα , Κύριε τοῦ οὐρανοῦ καὶ τῆς γῆς , διότι ἔκρυψες αὐτὰ ἀπὸ σοφοὺς καὶ εὐφυεῖς καὶ τὰ ἐφανέρωσες σὲ νήπια . Ναί , Πατέρα , διότι αὐτὸ ἦτο τὸ θέλημά σου .
Ὅλα μοῦ ἔχουν παραδοθῆ ἀπὸ τὸν Πατέρα μου καὶ κανεὶς δὲν ξέρει ποιός εἶναι ὁ Υἱὸς παρὰ ὁ Πατέρας , καὶ ποιός εἶναι ὁ Πατέρας παρὰ ὁ Υἱὸς καὶ ἐκεῖνος , εἰς τὸν ὁποῖον θέλει ὁ Υἱὸς νὰ τὸν ἀποκαλύψῃ » .
Καὶ ἐστράφηκε πρὸς τοὺς μαθητάς του καὶ τοὺς εἶπε ἰδιαιτέρως , « Μακάριοι οἱ ὀφθαλμοὶ ποὺ βλέπουν ὅσα βλέπετε .
Διότι σᾶς λέγω , ὅτι πολλοὶ προφῆται καὶ βασιλεῖς ἠθέλησαν νὰ ἰδοῦν ἐκεῖνα ποὺ βλέπετε σεῖς καὶ δὲν τὰ εἶδαν , καὶ νὰ ἀκούσουν ἐκεῖνα ποὺ ἀκοῦτε σεῖς καὶ δὲν τὰ ἄκουσαν » .
Ἕνας νομικὸς ἐσηκώθηκε μὲ τὸν σκοπὸν νὰ τὸν πειράξῃ καὶ τοῦ εἶπε , « Διδάσκαλε , τί νὰ κάνω διὰ νὰ κληρονομήσω ζωὴν αἰώνιον ; » .
Αὐτὸς δὲ τοῦ εἶπε , « Εἰς τὸν νόμον τί εἶναι γραμμένον ; Τί διαβάζεις ; » .
Ἐκεῖνος ἀπεκρίθη , « Νὰ ἀγαπήσῃς Κύριον τὸν Θεόν σου μὲ ὅλην τὴν καρδιά σου καὶ μὲ ὅλην τὴν ψυχήν σου καὶ μὲ ὅλην τὴν δύναμίν σου καὶ μὲ ὅλην τὴν διάνοιάν σου καὶ τὸν πλησίον σου ὅπως τὸν ἑαυτόν σου » .
« Ὀρθὰ ἀποκρίθηκες » , εἶπε ὁ Ἰησοῦς , « κάνε αὐτὸ καὶ θὰ ζήσῃς » .
Ἐκεῖνος ὅμως ἤθελε νὰ δικαιώσῃ τὸν ἑαυτόν του καὶ εἶπε εἰς τὸν Ἰησοῦν , « Καὶ ποιός εἶναι ὁ πλησίον μου ; » .
Ὁ Ἰησοῦς ἀπήντησε , « Κάποιος κατέβαινε ἀπὸ τὴν Ἱερουσαλὴμ εἰς τὴν Ἱεριχὼ καὶ ἔπεσε σὲ ληστάς , οἱ ὁποῖοι ἀφοῦ τὸν ἔγδυσαν καὶ τὸν ἐτραυμάτισαν , ἔφυγαν καὶ τὸν ἄφησαν μισοπεθαμένον .
Κατὰ σύμπτωσιν ἕνας ἱερεὺς κατέβαινε εἰς τὸν δρόμον ἐκεῖνον ἀλλ᾽ ὅταν τὸν εἶδε , ἐπέρασε ἀπὸ τὸ ἀπέναντι μέρος .
Ὁμοίως καὶ ἕνας Λευΐτης , ὅταν ἔφθασε εἰς τὸν τόπον καὶ τὸν εἶδε , ἐπέρασε ἀπὸ τὸ ἀπέναντι μέρος .
Ἕνας ὅμως Σαμαρείτης , ἐνῷ ἐβάδιζε , ἔφθασε κοντά του καὶ ὅταν τὸν εἶδε , τὸν σπλαγχνίσθηκε .
Τὸν ἐπλησίασε , ἔδεσε τὰ τραύματά του , ἀφοῦ τὰ ἄλειψε μὲ λάδι καὶ κρασί , τὸν ἀνέβασε εἰς τὸ δικό του ζῶον καὶ τὸν ἔφερε εἰς ἕνα ξενοδοχεῖον καὶ τὸν περιποιήθηκε .
Ὅταν ἔφυγε , τὴν ἑπόμενην ἡμέραν , ἔβγαλε δύο δηνάρια καὶ τὰ ἔδωκε εἰς τὸν ξενοδόχον καὶ τοῦ εἶπε , « Περιποιήσου τον καὶ ὅ , τι δήποτε δαπανήσῃς ἐπὶ πλέον , ἐγὼ θὰ σοῦ τὸ ἀποδώσω ὅταν ἐπιστρέψω » .
Ἀπὸ τοὺς τρεῖς αὐτοὺς ποιός σοῦ φαίνεται ὅτι ἔγινε πλησίον εἰς ἐκεῖνον ποὺ ἔπεσε εἰς τοὺς ληστάς ; » .
Ἐκεῖνος δὲ εἶπε , « Αὐτὸς ποὺ τοῦ ἔδειξε τὴν εὐσπλαγχνίαν » . Καὶ ὁ Ἰησοῦς τοῦ εἶπε , « Πήγαινε καὶ κάνε καὶ σὺ τὸ ἴδιο » .
Κατὰ μίαν πορείαν τους , αὐτὸς ἐμπῆκε εἰς ἕνα χωριό . Μία γυναῖκα , ποὺ ὠνομάζετο Μάρθα , τὸν ὑποδέχθηκε εἰς τὸ σπίτι της .
Αὐτὴ εἶχε ἀδελφὴν ποὺ ὠνομάζετο Μαρία , ἡ ὁποία ἐκαθότανε κοντὰ εἰς τὰ πόδια τοῦ Ἰησοῦ καὶ ἄκουε ὅσα ἔλεγε .
Ἀλλ᾽ ἡ Μάρθα ἦτο ἀπησχολημένη μὲ πολλὴν ὑπηρεσίαν καὶ ἐπλησίασε καὶ εἶπε , « Κύριε , δὲν σὲ μέλει ποὺ ἡ ἀδελφή μου μὲ ἄφησε μόνην νὰ ὑπηρετῶ ; Πές της λοιπὸν νὰ μὲ βοηθήσῃ » .
Ὁ Ἰησοῦς τῆς ἀπεκρίθη , « Μάρθα , Μάρθα , μεριμνᾶς καὶ ἀνησυχεῖς διὰ πολλὰ πράγματα , ἀλλ᾽ ἕνα πρᾶγμα εἶναι ἀναγκαῖον .
Ἡ Μαρία ἐδιάλεξε τὴν καλὴν μερίδα , ἡ ὁποία δὲν θὰ τῆς ἀφαιρεθῇ » .

Κάποτε προσευχότανε εἰς ἕνα τόπον καὶ ὅταν ἐτελείωσε , τοῦ εἶπε κάποιος ἀπὸ τοὺς μαθητάς του , « Κύριε , δίδαξέ μας πῶς νὰ προσευχώμεθα , ὅπως καὶ ὁ Ἰωάννης ἐδίδαξε τοὺς μαθητάς του » .
Καὶ αὐτὸς ἀπήντησε , « Ὅταν προσεύχεσθε , νὰ λέτε , « Πατέρα μας ἐπουράνιε , ἂς τιμᾶται ὡς ἅγιον τὸ ὄνομά σου · ἂς ἔλθῃ ἡ βασιλεία σου · ἂς γίνῃ τὸ θέλημά σου ὅπως εἰς τὸν οὐρανόν , ἔτσι καὶ εἰς τὴν γῆν ·
τὸ καθημερινό μας ψωμὶ δίνε μας κάθε ἡμέραν
καὶ συγχώρησέ μας τὶς ἁμαρτίες μας , διότι καὶ ἐμεῖς συγχωροῦμεν καθένα ποὺ μᾶς ἔχει κάνει κακό , καὶ μὴ ἐπιτρέψῃς νὰ πέσωμεν σὲ πειρασμὸν ἀλλὰ σῶσέ μας ἀπὸ τὸν πονηρόν » .
Καὶ εἶπε εἰς αὐτούς , « Ποιός ἀπὸ σᾶς ποὺ ἔχει ἕνα φίλον καὶ πάει σ᾽ αὐτὸν τὰ μεσάνυχτα καὶ τοῦ πῇ , « Φίλε , δάνεισέ μου τρία ψωμιὰ
διότι ἕνας φίλος μου ἦλθε σπίτι μου ἀπὸ ταξίδι καὶ δὲν ἔχω τί νὰ τοῦ βάλω νὰ φάγῃ » ,
καὶ ἐκεῖνος ἀπὸ μέσα θὰ ἀπαντήσῃ καὶ θὰ πῇ , « Μὴ μὲ ἐνοχλῇς · τώρα ἔχει κλείσει ἡ πόρτα καὶ τὰ παιδιά μου εἶναι μαζί μου στὸ κρεββάτι · δὲν μπορῶ νὰ σηκωθῶ νὰ σοῦ δώσω » .
Σᾶς λέγω , ὅτι καὶ ἂν δὲν σηκωθῇ νὰ τοῦ δώσῃ ἐπειδὴ εἶναι φίλος του , ὅμως διὰ τὴν ἀδιαντροπιάν του θὰ σηκωθῇ καὶ θὰ τοῦ δώσῃ ὅσα ἔχει ἀνάγκην .
Διὰ τοῦτο σᾶς λέγω , ζητᾶτε καὶ θὰ σᾶς δοθῇ , ἐρευνᾶτε καὶ θὰ βρῆτε , κτυπᾶτε καὶ θὰ σᾶς ἀνοιχθῇ ἡ πόρτα
διότι καθένας ποὺ ζητᾶ παίρνει , καὶ ἐκεῖνος ποὺ ἐρευνᾶ βρίσκει , καὶ εἰς ἐκεῖνον ποὺ κτυπᾶ θὰ τοῦ ἀνοιχθῇ ἡ πόρτα .
Ποιός πατέρας ἀπὸ σᾶς , ἐὰν τὸ παιδί του ζητήσῃ ψωμί , θὰ τοῦ δώσῃ πέτρα , ἢ ἂν ζητήσῃ ψάρι θὰ τοῦ δώσῃ φίδι ;
Ἢ ἂν τοῦ ζητήσῃ αὐγό , θὰ τοῦ δώσῃ σκορπιόν ;
Ἐὰν λοιπὸν ἐσεῖς ποὺ εἶσθε κακοὶ ξέρετε νὰ δίνετε εἰς τὰ παιδιά σας πράγματα καλά , πόσον μᾶλλον ὁ Πατέρας ὁ οὐράνιος θὰ δώσῃ Πνεῦμα Ἅγιον εἰς ἐκείνους ποὺ τοῦ ζητοῦν » .
Ἔβγαζε ἕνα δαιμόνιον ποὺ ἦτο βωβόν , ὅταν δὲ ἐβγῆκε τὸ δαιμόνιον , ἐλάλησε ὁ βωβὸς καὶ ἐθαύμασεν ὁ κόσμος .
Μερικοὶ ἀπὸ αὐτοὺς εἶπαν , « Διὰ τοῦ Βεελζεβούλ , τοῦ ἄρχοντος τῶν δαιμονίων , βγάζει τὰ δαιμόνια » .
Ἄλλοι δέ , μὲ σκοπὸν νὰ τὸν δοκιμάσουν , τοῦ ζητοῦσαν ἕνα σημεῖον ἀπὸ τὸν οὐρανόν .
Ἀλλ᾽ αὐτὸς ἤξερε τὰς σκέψεις των καὶ τοὺς εἶπε , « Κάθε βασίλειον ὅταν χωρίζεται εἰς ἀντιμαχόμενα μέρη ἐξαφανίζεται , καὶ κάθε σπίτι χωρισμένον , πέφτει .
Ἐὰν καὶ ὁ Σατανᾶς ἐχωρίσθηκε σὲ μερίδες , πῶς εἶναι δυνατὸν νὰ σταθῇ τὸ βασίλειόν του ; Διότι λέτε ὅτι διὰ τοῦ Βεελζεβοὺλ βγάζω τὰ δαιμόνια .
Ἐὰν ἐγὼ διὰ τοῦ Βεελζεβοὺλ βγάζω τὰ δαιμόνια , οἱ δικοί σας διὰ τίνος τὰ βγάζουν ; Διὰ τοῦτο αὐτοὶ θὰ γίνουν κριταί σας .
Ἐὰν ὅμως ἐγὼ μὲ τὸν δάκτυλον τοῦ Θεοῦ βγάζω τὰ δαιμόνια , ἄρα ἔφθασε σ᾽ ἐσᾶς ἡ βασιλεία τοῦ Θεοῦ .
Ὅταν ὁ ἰσχυρός , καλὰ ὡπλισμένος , φυλάττῃ τὴν αὐλήν του , τότε καὶ τὰ ὑπάρχοντά του εἶναι σὲ ἀσφάλεια .
Ὅταν ὅμως ἕνας ἰσχυρότερος ἀπὸ αὐτὸν ἐπιτεθῇ ἐναντίον του καὶ τὸν νικήσῃ , τότε τοῦ παίρνει τὸν ὁπλισμόν του , εἰς τὸν ὁποῖον εἶχε πεποίθησιν , καὶ μοιράζει τὰ λάφυρά του .
Ὅποιος δὲν εἶναι μαζί μου , εἶναι ἐναντίον μου καὶ ὅποιος δὲν μαζεύει μαζί μου , σκορπίζει » .
« Ὅταν τὸ ἀκάθαρτον πνεῦμα βγῇ ἀπὸ τὸν ἄνθρωπον , περνᾶ ἀπὸ ξεροὺς τόπους καὶ ζητᾶ ἀνάπαυσιν καὶ ἐπειδὴ δὲν βρίσκει , λέγει , « Θὰ ἐπιστρέψω εἰς τὸ σπίτι μου , ἀπὸ ὅπου ἐβγῆκα » .
Ὅταν ἔλθῃ , βρίσκει τὸ σπίτι σκουπισμένο καὶ στολισμένο .
Τότε πηγαίνει καὶ παίρνει μαζί του ἄλλα ἑπτὰ πνεύματα , πονηρότερα ἀπὸ αὐτό , καὶ μπαίνουν καὶ κατοικοῦν ἐκεῖ · καὶ γίνεται ἡ τελευταία κατάστασις τοῦ ἀνθρώπου ἐκείνου χειρότερη ἀπὸ τὴν πρώτην » .
Ἐνῷ ἔλεγε αὐτά , κάποια γυναῖκα ἀπὸ τὸν κόσμον ἐφώναξε καὶ τοῦ εἶπε , « Μακαρία ἡ κοιλιὰ ποὺ σ᾽ ἐβάσταξε καὶ οἱ μαστοὶ ποὺ ἐθήλασες » .
Αὐτὸς δὲ εἶπε , « Μακάριοι μᾶλλον εἶναι ἐκείνοι ποὺ ἀκούουν τὸν λόγον τοῦ Θεοῦ καὶ τὸν φυλάττουν » .
Ἐνῷ ὁ κόσμος ἐπύκνωνε , ἄρχισε νὰ λέγῃ , « Ἡ γενεὰ αὐτὴ εἶναι γενεὰ πονηρή · σημεῖον ζητεῖ , ἀλλὰ σημεῖον δὲν θὰ τῆς δοθῇ παρὰ τὸ σημεῖον τοῦ Ἰωνᾶ τοῦ προφήτου .
Καθὼς δηλαδὴ ὁ Ἰωνᾶς ἦτο ἕνα σημεῖον διὰ τοὺς Νινευΐτας , ἔτσι θὰ εἶναι καὶ ὁ Υἱὸς τοῦ ἀνθρώπου διὰ τὴν γενεὰν αὐτήν .
Ἡ βασίλισσα τοῦ Νότου θὰ ἐγερθῇ κατὰ τὴν Κρίσιν μὲ τοὺς ἄνδρας τῆς γενεᾶς αὐτῆς καὶ θὰ τοὺς καταδικάσῃ , διότι αὐτὴ ἦλθε ἀπὸ τὰ πέρατα τῆς γῆς διὰ νὰ ἀκούσῃ τὴν σοφίαν τοῦ Σολομῶντος καὶ νά , ἐδῶ εἶναι περισσότερον ἀπὸ τὸν Σολομῶντα .
Οἱ ἄνδρες τῆς Νινευῒ θὰ ἐγερθοῦν κατὰ τὴν Κρίσιν μὲ τὴν γενεὰν αὐτὴν καὶ θὰ τὴν καταδικάσουν , διότι αὐτοὶ μετενόησαν ἀπὸ τὸ κήρυγμα τοῦ Ἰωνᾶ καὶ νά , ἐδῶ εἶναι περισσότερον ἀπὸ τὸν Ἰωνᾶν » .
« Κανεὶς δὲν ἀνάβει λυχνάρι καὶ τὸ βάζει σὲ μέρος κρυφὸ οὔτε τὸ τοποθετεῖ κάτω ἀπὸ τὸ μόδι ἀλλὰ εἰς τὸν λυχνοστάτην , ὥστε ἐκεῖνοι ποὺ μπαίνουν νὰ βλέπουν τὸ φῶς .
Τὸ λυχνάρι τοῦ σώματός σου εἶναι τὸ μάτι . Ὅταν τὸ μάτι σου εἶναι ὑγιές , τότε καὶ ὅλον τὸ σῶμά σου θὰ εἶναι φωτεινόν · ἀλλ᾽ ὅταν πάσχῃ , καὶ τὸ σῶμά σου θὰ εἶναι σκοτεινόν .
Πρόσεχε λοιπὸν μήπως τὸ φῶς , ποὺ εἶναι μέσα σου , γίνῃ σκοτάδι .
Ἐὰν λοιπὸν ὁλόκληρον τὸ σῶμά σου , εἶναι φωτεινόν , χωρὶς νὰ ἔχῃ κανένα μέρος σκοτεινόν , τότε θὰ εἶναι ὁλόκληρον φωτεινόν , ὅπως ὅταν τὸ λυχνάρι σὲ φωτίζῃ μὲ τὴν λάμψιν του » .
Ὅταν ἐτελείωσε , ἕνας Φαρισαῖος τὸν παρεκάλεσε νὰ γευματίσῃ εἰς τὸ σπίτι του , καὶ ὅταν ἐμπῆκε μέσα ἐκάθησε εἰς τὸ τραπέζι .
Ὁ Φαρισαῖος ἐξεπλάγη , ὅταν εἶδε ὅτι δὲν ἐπλύθηκε πρὶν ἀπὸ τὸ φαγητόν .
Ἀλλ᾽ ὁ Κύριος τοῦ εἶπε , « Σεῖς οἱ Φαρισαῖοι καθαρίζετε τὸ ἐξωτερικὸν τοῦ ποτηριοῦ καὶ τοῦ πιάτου , ἀλλὰ μέσα σας εἶσθε γεμᾶτοι ἁρπαγὴν καὶ πονηρίαν .
Ἀνόητοι ! Ἐκεῖνος ποὺ ἔκανε τὸ ἐξωτερικόν , δὲν ἔκανε καὶ τὸ ἐσωτερικόν ;
Ἀλλὰ δῶστε διὰ ἐλεημοσύνην ἐκεῖνα ποὺ εἶναι μέσα καὶ ὅλα θὰ σᾶς εἶναι καθαρά .
Ἀλλοίμονον σ᾽ ἐσᾶς , Φαρισαῖοι , διότι δίνετε τὸ δέκατον ἀπὸ τὸν δυόσμο καὶ τὸ πήγανον καὶ ἀπὸ κάθε λαχανικόν , καὶ παραμελεῖτε τὴν δικαιοσύνην καὶ τὴν ἀγάπην τοῦ Θεοῦ . Αὐτὰ ἔπρεπε νὰ κάνετε , χωρὶς νὰ παραμελεῖτε καὶ ἐκεῖνα .
Ἀλλοίμονον σ᾽ ἐσᾶς , Φαρισαῖοι , διότι ἀγαπᾶτε τὴν πρωτοκαθεδρίαν εἰς τὰς συναγωγὰς καὶ τοὺς χαιρετισμοὺς εἰς τὰς ἀγοράς .
Ἀλλοίμονον σ᾽ ἐσᾶς , γραμματεῖς καὶ Φαρισαῖοι ὑποκριταί , διότι εἶσθε σὰν τάφοι ποὺ δὲν φαίνονται καὶ οἱ ἄνθρωποι , ποὺ περπατοῦν ἐπάνω ἀπὸ αὐτούς , δὲν τὸ γνωρίζουν » .
Ἔλαβε δὲ τὸν λόγον κάποιος ἀπὸ τοὺς νομικοὺς καὶ τοῦ εἶπε , « Διδάσκαλε , ὅταν λὲς αὐτά , βρίζεις καὶ μᾶς » .
Αὐτὸς δὲ εἶπε , « Καὶ σ᾽ ἐσᾶς τοὺς νομικοὺς ἀλλοίμονον , διότι φορτώνετε τοὺς ἀνθρώπους μὲ δυσβάστακτα φορτία , ἐνῷ σεῖς οἱ ἴδιοι οὔτε μὲ ἕνα δάχτυλό σας δὲν ἀγγίζετε τὰ φορτία .
Ἀλλοίμονον σ᾽ ἐσᾶς , ποὺ χτίζετε τοὺς τάφους τῶν προφητῶν , ἐνῷ οἱ πατέρες σας τοὺς ἐσκότωσαν .
Ἄρα μαρτυρεῖτε καὶ ἐπιδοκιμάζετε τὰ ἔργα τῶν πατέρων σας , διότι αὐτοὶ μὲν τοὺς ἐσκότωσαν , σεῖς δὲ χτίζετε τοὺς τάφους των .
Διὰ τοῦτο καὶ ἡ σοφία τοῦ Θεοῦ εἶπε , « Θὰ στείλω εἰς αὐτοὺς προφήτας καὶ ἀποστόλους καὶ θὰ σκοτώσουν καὶ θὰ καταδιώξουν μερικοὺς ἀπ᾽ αὐτούς » ,
διὰ νὰ ζητηθῇ ἀπὸ τὴν γενεὰν αὐτὴν ἡ τιμωρία διὰ τὸ αἷμα ὅλων τῶν προφητῶν ποὺ ἔχει χυθῆ ἀπὸ τὸν καιρὸν τῆς δημιουργίας τοῦ κόσμου ,
ἀπὸ τὸ αἷμα τοῦ Ἄβελ ἕως τὸ αἷμα τοῦ Ζαχαρία , ὁ ὁποῖος ἐσκοτώθηκε μεταξὺ τοῦ θυσιαστηρίου καὶ τοῦ ναοῦ . Ναί , σᾶς διαβεβαιῶ , θὰ ζητηθῇ ἡ τιμωρία ἀπὸ τὴν γενεὰν αὐτήν .
Ἀλλοίμονον σ᾽ ἐσᾶς νομικοί , διότι ἀφαιρέσατε τὸ κλειδὶ τῆς γνώσεως · δὲν ἐμπήκατε σεῖς οἱ ἴδιοι ἀλλὰ καὶ ἐκείνους ποὺ ἔμπαιναν τοὺς ἐμποδίσατε » .
Ἐνῷ δὲ τοὺς ἔλεγε αὐτά , ἄρχισαν οἱ γραμματεῖς καὶ οἱ Φαρισαῖοι νὰ τὸν ἐνοχλοῦν φοβερὰ καὶ νὰ τὸν προκαλοῦν μὲ πολλὲς ἐρωτήσεις ,
καὶ τὸν παραμόνευαν καὶ ζητοῦσαν νὰ ἁρπάξουν κάτι ἀπὸ τὸ στόμα του , διὰ νὰ τὸν κατηγορήσουν .
Ἐν τῷ μεταξύ , ὅταν ἐμαζεύθηκαν μυριάδες λαοῦ , ὥστε ὁ ἕνας νὰ καταπατῇ τὸν ἄλλον , ἄρχισε νὰ λέγῃ πρῶτα εἰς τοὺς μαθητάς του , « Προσέχετε ἀπὸ τὸ προζύμι τῶν Φαρισαίων , τὸ ὁποῖον εἶναι ὑποκρισία .
Δὲν ὑπάρχει κανένα μυστικὸν ποὺ νὰ μὴ μαθευθῇ καὶ κανένα κρυφὸ ποὺ νὰ μὴ γίνῃ γνωστόν .
Διὰ τοῦτο ὅσα ἔχετε πῆ εἰς τὸ σκοτάδι , θὰ ἀκουσθοῦν εἰς τὸ φῶς , καὶ ἐκεῖνο ποὺ εἴπατε εἰς τὸ αὐτί , εἰς ἰδιαίτερα δωμάτια , θὰ διαλαληθῇ ἀπὸ τὶς ταράτσες » .
« Λέγω δὲ σ᾽ ἐσᾶς τοὺς φίλους μου , Μὴ φοβηθῆτε ἐκείνους ποὺ μποροῦν νὰ σκοτώσουν τὸ σῶμα ἀλλὰ ἔπειτα δὲν μποροῦν νὰ κάνουν τίποτε περισσότερον .
Θὰ σᾶς ὑποδείξω δὲ ποιόν πρέπει νὰ φοβηθῆτε · νὰ φοβηθῆτε ἐκεῖνον ποὺ ὕστερα ἀπὸ τὸν φόνον ἔχει ἐξουσίαν νὰ σᾶς ρίξῃ εἰς τὴν γέενναν · ναί , σᾶς λέγω , αὐτὸν νὰ φοβηθῆτε .
Δὲν πωλοῦνται πέντε σπουργίτια δύο δεκάρες ; Καὶ ὅμως κανένα ἀπ᾽ αὐτὰ δὲν εἶναι λησμονημένον ἀπὸ τὸν Θεόν .
Ὅσον ἀφορᾷ ἐσᾶς καὶ αἱ τρίχες τῆς κεφαλῆς σας εἶναι ὅλες μετρημένες . Μὴ φοβᾶσθε λοιπόν . Σεῖς ἀξίζετε περισσότερον ἀπὸ πολλὰ σπουργίτια .
Σᾶς λέγω : Τὸν καθένα ποὺ θὰ μὲ ὁμολογήσῃ ἐμπρὸς εἰς τοὺς ἀνθρώπους , καὶ ὁ Υἱὸς τοῦ ἀνθρώπου θὰ τὸν ὁμολογήσῃ ἐμπρὸς εἰς τοὺς ἀγγέλους τοῦ Θεοῦ .
Ἀλλ᾽ ἐκεῖνον ποὺ θὰ μὲ ἀπαρνηθῇ ἐμπρὸς εἰς τοὺς ἀνθρώπους , θὰ τὸν ἀπαρνηθῶ καὶ ἐγὼ ἐμπρὸς εἰς τοὺς ἀγγέλους τοῦ Θεοῦ .
Ὅποιος θὰ πῇ λόγον ἐναντίον τοῦ Υἱοῦ τοῦ ἀνθρώπου , θὰ συγχωρηθῇ · ἀλλ᾽ ἐκεῖνος ποὺ θὰ βλασφημήσῃ κατὰ τοῦ Ἁγίου Πνεύματος , δὲν θὰ συγχωρηθῇ .
Ὅταν σᾶς ὁδηγήσουν εἰς τὰς συναγωγὰς καὶ εἰς τὰς ἀρχὰς καὶ εἰς τὰς ἐξουσίας , μὴ φροντίσετε μὲ ποιόν τρόπον καὶ τί θὰ ἀπολογηθῆτε ἢ τί θὰ πῆτε ,
διότι τὸ Ἅγιον Πνεῦμα θὰ σᾶς διδάξῃ κατ᾽ αὐτὴν τὴν ὥραν ἐκεῖνα ποὺ πρέπει νὰ πῆτε » .
Κάποιος ἀπὸ τὸ πλῆθος τοῦ εἶπε , « Διδάσκαλε , πὲς εἰς τὸν ἀδελφόν μου νὰ μοιρασθῇ μαζί μου τὴν κληρονομίαν » .
Αὐτὸς ἀπήντησε , « Ἄνθρωπε , ποιός μὲ διώρισε δικαστήν σας ἢ μεριστήν ; » .
Ὕστερα εἶπε εἰς τὸ πλῆθος , « Προσέχετε καὶ φυλαχθῆτε ἀπὸ κάθε εἶδος πλεονεξίας , διότι καὶ ἂν ἔχῃ κανεὶς ἀφθονίαν , τὰ πλούτη του δὲν τοῦ δίνουν ζωήν » .
Τοὺς εἶπε δὲ τὴν ἑξῆς παραβολήν . « Ἑνὸς ἀνθρώπου πλουσίου τὰ χωράφια ἔφεραν ἐσοδείαν μεγάλην
καὶ ἐσκέπτετο μέσα του , « Τί νὰ κάνω , ἐπειδὴ δὲν ἔχω ποῦ νὰ συγκεντρώσω τοὺς καρπούς μου ; »
καὶ εἶπε , « Αὐτὸ θὰ κάνω : θὰ κατεδαφίσω τὶς ἀποθήκες μου καὶ θὰ χτίσω μεγαλύτερες καὶ θὰ συγκεντρώσω ἐκεῖ ὅλα τὰ γεννήματά μου καὶ τὰ ἀγαθά μου ,
καὶ θὰ πῶ εἰς τὴν ψυχήν μου , Ψυχή , ἔχεις πολλὰ ἀγαθά , γιὰ πολλὰ χρόνια · ἀναπαύου , φάγε , πίε , εὐφραίνου » .
Ὁ Θεὸς ὅμως τοῦ εἶπε , « Ἀνόητε , αὐτὴν τὴν νύχτα ζητοῦν ἀπὸ σὲ τὴν ψυχήν σου . Ἐκεῖνα δὲ ποὺ ἑτοίμασες , ποιός θὰ τὰ πάρῃ ; » .
Αὐτὰ παθαίνει ἐκεῖνος ποὺ θησαυρίζει διὰ τὸν ἑαυτόν του καὶ δὲν φροντίζει νὰ γίνῃ πλούσιος ὡς πρὸς τὸν Θεόν » .
Εἶπε δὲ εἰς τοὺς μαθητάς του , « Διὰ τοῦτο σᾶς λέγω , μὴ μεριμνᾶτε διὰ τὴν ζωήν σας τί θὰ φᾶτε οὔτε διὰ τὸ σῶμά σας τί θὰ ἐνδυθῆτε .
Ἡ ζωὴ ἀξίζει περισσότερον ἀπὸ τὴν τροφήν , καὶ τὸ σῶμα ἀπὸ τὸ ἔνδυμα .
Παρατηρῆστε τὰ κοράκια · οὔτε σπείρουν οὔτε θερίζουν , δὲν ἔχουν οὔτε κελλάρι οὔτε ἀποθήκην , ὁ Θεὸς ὅμως τὰ τρέφει · πόσον μᾶλλον σεῖς διαφέρετε ἀπὸ τὰ πτηνά !
Ποιός ἀπὸ σᾶς ὅσον καὶ ἂν φροντίσῃ , μπορεῖ νὰ προσθέσῃ εἰς τὸ ἀνάστημά του ἕνα πῆχυν ;
Ἐὰν λοιπὸν δὲν μπορῆτε νὰ κάνετε οὔτε τὸ ἐλάχιστον , γιατί μεριμνᾶτε διὰ τὰ λοιπά ;
Παρατηρῆστε τὰ κρίνα πῶς αὐξάνουν · δὲν κοπιάζουν οὔτε γνέθουν · καὶ ὅμως σᾶς λέγω , ὅτι οὔτε ὁ Σολομὼν μὲ ὅλην τὴν μεγαλοπρέπειάν του δὲν ἤτανε ντυμένος ὅπως ἕνα ἀπ᾽ αὐτά .
Ἐὰν δὲ τὸ χορτάρι τοῦ ἀγροῦ ποὺ σήμερα ὑπάρχει καὶ αὔριον τὸ ρίχνουν εἰς τὸν φοῦρνον , ὁ Θεὸς τὸ ντύνει ἔτσι ὡραῖα , πόσον περισσότερον ἐσᾶς , ὀλιγόπιστοι ;
Καὶ μὴ ζητᾶτε τί θὰ φᾶτε καὶ τί θὰ πιῆτε καὶ μὴ γίνεσθε ἀνήσυχοι ·
διότι ὅλα αὐτὰ τὰ ζητοῦν οἱ κοσμικοὶ ἄνθρωποι · ἐνῷ ἐσεῖς ἔχετε Πατέρα ποὺ γνωρίζει ὅτι ἔχετε ἀνάγκην ἀπ᾽ αὐτά ,
μόνον νὰ ζητᾶτε πρῶτα τὴν βασιλείαν τοῦ Θεοῦ καὶ ὅλα αὐτὰ θὰ σᾶς προστεθοῦν .
Μὴ φοβᾶσαι σύ , μικρὸν ποίμνιον · διότι ὁ Πατέρας σας εὐαρεστήθηκε νὰ σᾶς δώσῃ τὴν βασιλείαν .
Πωλῆστε τὰ ὑπάρχοντά σας καὶ δῶστε ἐλεημοσύνην . Κάνετε διὰ τὸν ἑαυτόν σας βαλάντια ποὺ δὲν παληώνουν , θησαυρὸν ἀνεξάντλητον εἰς τοὺς οὐρανούς , ὅπου κλέπτης δὲν πλησιάζει , οὔτε σκόρος καταστρέφει ,
διότι ὅπου εἶναι ὁ θησαυρός σας , ἐκεῖ θὰ εἶναι καὶ ἡ καρδιά σας » .
« Νὰ εἶσθε ἕτοιμοι μὲ τὴν μέση σας ζωσμένη καὶ τὰ λυχνάρια σας ἀναμμένα .
Καὶ ὅμοιοι μὲ ἀνθρώπους ποὺ ἀναμένουν τὸν κύριόν τους πότε θὰ ἐπιστρέψῃ ἀπὸ τοὺς γάμους , διὰ νὰ τοῦ ἀνοίξουν ἀμέσως , μόλις ἔλθῃ καὶ κτυπήσῃ .
Μακάριοι εἶναι οἱ δοῦλοι ἐκεῖνοι ποὺ θὰ τοὺς βρῇ ὁ κύριος νὰ εἶναι ἄγρυπνοι , ὅταν ἔλθῃ . Ἀλήθεια σᾶς λέγω , ὅτι θὰ ζώσῃ τὴν μέση του καὶ θὰ τοὺς βάλῃ νὰ καθήσουν στὸ τραπέζι καὶ θὰ ἔλθῃ νὰ τοὺς ὑπηρετήσῃ .
Καὶ ἂν ἔλθῃ , εἴτε κατὰ τὴν δεύτερη βάρδια , εἴτε κατὰ τὴν τρίτη βάρδια , καὶ τοὺς βρῇ νὰ εἶναι ἄγρυπνοι , θὰ εἶναι μακάριοι οἱ δοῦλοι ἐκεῖνοι .
Καταλαβαίνετε ὅτι , ἐὰν ὁ οἰκοδεσπότης ἤξερε ποιάν ὥρα θὰ ἔλθῃ ὁ κλέπτης , θὰ ἀγρυπνοῦσε καὶ δὲν θὰ τὸν ἄφηνε νὰ διαρρήξῃ τὸ σπίτι του .
Νὰ εἶσθε λοιπὸν καὶ σεῖς ἕτοιμοι , διότι ὁ Υἱὸς τοῦ ἀνθρώπου ἔρχεται σὲ ὥραν ποὺ δὲν τὸν περιμένετε » .
Ὁ Πέτρος τοῦ εἶπε , « Κύριε , σ᾽ ἐμᾶς ἀπευθύνεις τὴν παραβολὴν αὐτὴν ἢ καὶ σ᾽ ὅλους ; » .
Ὁ Κύριος εἶπε , « Ποιός ἆραγε εἶναι ὁ ἔμπιστος καὶ φρόνιμος οἰκονόμος , τὸν ὁποῖον ὁ κύριος θὰ τοποθετήσῃ ἐπὶ κεφαλῆς τῶν ὑπηρετῶν του , διὰ νὰ τοὺς δίνῃ τὴν κανονισμένην μερίδα τροφῆς εἰς τὴν κατάλληλη ὥρα ;
Μακάριος εἶναι ὁ δοῦλος ἐκεῖνος πού , ὅταν ἔλθῃ ὁ κύριος , θὰ τὸν βρῇ νὰ κάνῃ τὸ ἔργον του .
Ἀληθῶς σᾶς λέγω , ὅτι θὰ τὸν καταστήσῃ διαχειριστὴν εἰς ὅλα τὰ ὑπάρχοντά του .
Ἐὰν ὅμως πῇ ὁ δοῦλος ἐκεῖνος μέσα του , « Βραδύνει νὰ ἔλθῃ ὁ κύριός μου » καὶ ἀρχίσῃ νὰ κτυπᾷ τοὺς ὑπηρέτας καὶ τὶς ὑπηρέτριες καὶ νὰ τρώγῃ καὶ νὰ πίνῃ καὶ νὰ μεθᾷ ,
θὰ ἔλθῃ ὁ κύριος τοῦ δούλου ἐκείνου σὲ ἡμέραν , ποὺ δὲν τὸν περιμένει καὶ σὲ ὥραν ποὺ δὲν γνωρίζει , καὶ θὰ τὸν κόψῃ σὲ δύο καὶ θὰ ὁρίσῃ τὴν θέσιν του μεταξὺ τῶν ἀπίστων .
Ὁ δοῦλος ποὺ ἤξερε τὸ θέλημα τοῦ κυρίου του καὶ δὲν ἑτοίμασε ἢ δὲν ἔκανε σύμφωνα πρὸς τὸ θέλημά του , θὰ δαρῇ πολύ .
Ἀλλ᾽ ἐκεῖνος ποὺ δὲν τὸ ἤξερε καὶ ἔκανε πράγματα ἄξια τιμωρίας , αὐτὸς θὰ δαρῇ ὀλίγον . Ἀπὸ τὸν καθένα εἰς τὸν ὁποῖον ἐδόθηκε πολύ , θὰ ζητηθῇ πολύ , καὶ ἀπὸ ἐκεῖνον εἰς τὸν ὁποῖον ἐμπιστεύθηκαν πολλά , θὰ ζητήσουν περισσότερα » .
« Φωτιὰ ἦλθα νὰ βάλω εἰς τὴν γῆν καὶ πῶς θὰ ἤθελα νὰ εἶχε ἤδη ἀνάψει .
Ἔχω νὰ βαπτισθῶ ἕνα βάπτισμα καὶ πόσον στενοχωροῦμαι ἕως ὅτου γίνῃ !
Νομίζετε ὅτι ἦλθα διὰ νὰ δώσω εἰρήνην εἰς τὴν γῆν ; Ὄχι , σᾶς λέγω , ἀλλὰ χωρισμόν .
Διότι ἀπὸ τώρα καὶ εἰς τὸ ἑξῆς θὰ ὑπάρχουν εἰς ἕνα σπίτι πέντε ἄνθρωποι χωρισμένοι σὲ μερίδες , τρεῖς ἐναντίον δύο καὶ δύο ἐναντίον τριῶν .
Θὰ χωρισθοῦν ὁ πατέρας ἐναντίον τοῦ υἱοῦ καὶ ὁ υἱὸς ἐναντίον τοῦ πατέρα , ἡ μητέρα ἐναντίον τῆς θυγατέρας καὶ ἡ θυγατέρα ἐναντίον τῆς μητέρας , ἡ πεθερὰ ἐναντίον τῆς νύφης της καὶ ἡ νύφη ἐναντίον τῆς πεθερᾶς της » .
εἰς τὰ πλήθη ἔλεγε , « Ὅταν ἰδῆτε σύννεφο νὰ ἀνεβαίνῃ ἀπὸ δυσμάς , ἀμέσως λέτε ὅτι ἔρχεται βροχὴ καὶ αὐτὸ γίνεται ·
καὶ ὅταν ἰδῆτε νὰ φυσάῃ νοτιᾶς , λέτε ὅτι ἔρχεται ζέστη καὶ αὐτὸ γίνεται .
Ὑποκριταί , τὰ ἐξωτερικὰ φαινόμενα τοῦ οὐρανοῦ καὶ τῆς γῆς ξέρετε νὰ τὰ ἑρμηνεύτετε · πῶς δὲν μπορεῖτε νὰ ἑρμηνεύετε τὸν παρόντα καιρόν ;
Γιατί δὲν κρίνετε μόνοι σας ποιό εἶναι σωστό ;
Καθὼς πηγαίνεις μὲ τὸν ἀντίδικόν σου εἰς τὸν δικαστήν , προσπάθησε εἰς τὸν δρόμον νὰ ἀπαλλαγῇς ἀπ᾽ αὐτόν , μήπως σὲ σύρῃ εἰς τὸν δικαστὴν καὶ ὁ δικαστὴς σὲ παραδώσῃ εἰς τὸ ἐκτελεστικὸν ὄργανον , καὶ τὸ ἐκτελεστικὸν ὄργανον σὲ βάλῃ εἰς τὴν φυλακήν .
Σοῦ λέγω , ὅτι δὲν θὰ βγῇς ἀπὸ ἐκεῖ , ἕως ὅτου πληρώσῃς καὶ τὸ τελευταῖον λεπτόν » .
Ἐκείνην τὴν στιγμὴν ἦλθαν μερικοὶ καὶ τοῦ εἶπαν περὶ τῶν Γαλιλαίων , τῶν ὁποίων τὸ αἷμα ὁ Πιλᾶτος ἀνέμιξε μὲ τὰς θυσίας των .
Καὶ ὁ Ἰησοῦς τοὺς ἀπεκρίθη , « Νομίζετε ὅτι αὐτοὶ οἱ Γαλιλαῖοι ἐπειδὴ ἔπαθαν αὐτά , ἦσαν περισσότερον ἁμαρτωλοὶ ἀπὸ ὅλους τοὺς ἄλλους Γαλιλαίους ;
Ὄχι σᾶς λέγω , ἀλλ᾽ ἐὰν δὲν μετανοήσετε , θὰ χαθῆτε ὅλοι κατὰ τὸν ἴδιο τρόπο .
Ἢ ἐκεῖνοι οἱ δέκα ὀκτὼ ποὺ ἔπεσε ἐπάνω τους ὁ πύργος τοῦ Σιλωὰμ καὶ τοὺς ἐσκότωσε , νομίζετε ὅτι ἦσαν περισσότερον ἁμαρτωλοὶ ἀπὸ ὅλους τοὺς ἄλλους κατοίκους τῆς Ἱερουσαλήμ ;
Ὄχι σᾶς λέγω , ἀλλ᾽ ἐὰν δὲν μετανοήσετε , θὰ χαθῆτε ὅλοι κατὰ τὸν ἴδιο τρόπο » .
Εἶπε δὲ αὐτὴν τὴν παραβολήν , « Εἶχε κάποιος μιὰ συκιὰ φυτεμένη στὸ ἀμπέλι του καὶ ἦλθε νὰ ζητήσῃ καρπὸν εἰς αὐτὴν ἀλλὰ δὲν εὑρῆκε .
Καὶ εἶπε εἰς τὸν ἀμπελουργόν , « Τρία χρόνια τώρα ἔρχομαι καὶ ζητῶ καρπὸν στὴ συκιὰ αὐτὴ καὶ δὲν βρίσκω · κόψε την · διατί νὰ ἀχρηστεύῃ καὶ τῆν γῆν ; » .
Ἐκεῖνος δὲ ἀπεκρίθη , « Κύριε , ἄφησέ την καὶ τοῦτο τὸ ἔτος , ἕως ὅτου σκάψω γύρω της καὶ βάλω κοπριά ,
καὶ ἐὰν κάνῃ καρπόν , ἔχει καλῶς · ἄλλως θὰ τὴν κόψῃς εἰς τὸ μέλλον » .
Ἕνα Σάββατον ἐδίδασκε εἰς μίαν ἀπὸ τὰς συναγωγάς .
Καὶ ἦτο ἐκεῖ μιὰ γυναῖκα , ποὺ εἶχε πνεῦμα ἀσθενείας ἐπὶ δέκα ὀκτὼ χρόνια καὶ ἦτο σκυμμένη καὶ δὲν μποροῦσε νὰ σταθῇ ὅλως διόλου ὀρθή .
Ὅταν τὴν εἶδε ὁ Ἰησοῦς , τὴν ἐκάλεσε καὶ τῆς εἶπε , « Γυναῖκα , εἶσαι ἐλευθερωμένη ἀπὸ τὴν ἀρρώστεια σου » ·
καὶ ἔβαλε ἐπάνω της τὰ χέρια , αὐτὴ δὲ ἀμέσως ἀνορθώθηκε καὶ ἐδόξαζε τὸν Θεόν .
Ἔλαβε τότε τὸν λόγον ὁ ἀρχισυνάγωγος , ἀγανακτισμένος διότι ὁ Ἰησοῦς ἐθεράπευσε κατὰ τὸ Σάββατον , καὶ εἶπε εἰς ἐκείνους ποὺ παρευρίσκοντο ἐκεῖ , « Ὑπάρχουν ἕξη ἡμέρες ποὺ ἐπιτρέπεται ἡ ἐργασία · τότε νὰ ἔρχεσθε καὶ νὰ θεραπεύεσθε καὶ ὄχι τὴν ἡμέραν τοῦ Σαββάτου » .
Ὁ Κύριος τοῦ ἀπεκρίθη , « Ὑποκριτά , δὲν λύνει καθένας ἀπὸ σᾶς , κατὰ τὸ Σάββατον , τὸ βόδι του ἢ τὸν ὄνον του ἀπὸ τὸν σταῦλον καὶ τὸν φέρνει νὰ τὸν ποτίσῃ ;
Αὐτὴ δὲ ποὺ εἶναι θυγατέρα τοῦ Ἀβραὰμ καὶ τὴν εἶχε δεμένη ὁ Σατανᾶς ἐπὶ δέκα ὀκτὼ χρόνια , δὲν ἔπρεπε νὰ λυθῇ ἀπὸ τὰ δεσμὰ αὐτὰ τὴν ἡμέραν τοῦ Σαββάτου ; » .
Μὲ τὰ λόγια αὐτά , ὅλοι οἱ ἀντίπαλοί του ἐντροπιάζοντο , ἐνῷ ὅλον τὸ πλῆθος ἔχαιρε δι᾽ ὅλα τὰ ἔνδοξα πράγματα ποὺ αὐτὸς ἔκανε .
Πάλιν ἔλεγε , « Μὲ τί μοιάζει ἡ βασιλεία τοῦ Θεοῦ καὶ μὲ τί νὰ τὴν παρομοιάσω ;
Μοιάζει μὲ ἕνα σπόρον σιναπιοῦ , τὸν ὁποῖον ἐπῆρε ἕνας ἄνθρωπος καὶ τὸν ἔσπειρε εἰς τὸ περιβόλι του καὶ ἐμεγάλωσε καὶ ἔγινε δένδρον μεγάλο καὶ τὰ πτηνά ἔκαναν φωλιὲς στὰ κλαδιά του » .
Πάλιν εἶπε , « Μὲ τί νὰ παρομοιάσω τὴν βασιλείαν τοῦ Θεοῦ ;
Μοιάζει μὲ προζύμι ποὺ τὸ ἐπῆρε μιὰ γυναῖκα καὶ τὸ ἀνέμιξε μὲ τρία σάτα ἀλεῦρι ἕως ὅτου ἐζυμώθηκε ὁλόκληρον » .
Καὶ περιώδευε τὶς πόλεις καὶ τὰ χωριὰ διδάσκων καὶ βαδίζων πρὸς τὴν Ἱερουσαλήμ .
Κάποιος τοῦ εἶπε , « Κύριε , ὀλίγοι εἶναι ἐκεῖνοι ποὺ θὰ σωθοῦν ; » . Αὐτὸς δὲ τοὺς εἶπε ,
« Νὰ ἀγωνίζεσθε νὰ μπῆτε ἀπὸ τὴν στενὴν πύλην , διότι πολλοί , σᾶς λέγω , θὰ ζητήσουν νὰ μποῦν ἀλλὰ δὲν θὰ μπορέσουν .
Ὅταν σηκωθῇ ὁ οἰκοδεσπότης καὶ κλείσῃ τὴν πόρτα καὶ σεῖς θὰ στέκεσθε ἔξω καὶ κτυπᾶτε τὴν πόρτα καὶ λέτε , « Κύριε , Κύριε , ἄνοιξέ μας » , αὐτὸς θὰ σᾶς ἀποκριθῇ , « Δὲν σᾶς ξέρω ἀπὸ ποῦ εἶσθε » .
Τότε θὰ ἀρχίσετε νὰ λέτε , « Ἐφάγαμε ἐνώπιόν σου καὶ ἤπιαμε καὶ στὶς πλατεῖες μας ἐδίδαξες » ·
ἀλλ᾽ αὐτὸς θὰ πῇ , « Σᾶς λέγω , δὲν σᾶς ξέρω ἀπὸ ποῦ εἶσθε · φύγετε ἀπὸ ἐμὲ ὅλοι οἱ ἐργάται τοῦ κακοῦ » .
Ἐκεῖ θὰ εἶναι τὸ κλάμμα καὶ τὸ τρίξιμο τῶν δοντιῶν , ὅταν θὰ ἰδῆτε τὸν Ἀβραὰμ καὶ τὸν Ἰσαὰκ καὶ τὸν Ἰακὼβ καὶ ὅλους τοὺς προφήτας εἰς τὴν βασιλείαν τοῦ Θεοῦ , ἐνῷ ἐσᾶς θὰ σᾶς βγάζουν ἔξω .
Καὶ θὰ ἔλθουν ἀπὸ ἀνατολὰς καὶ δυσμὰς καὶ ἀπὸ βορρᾶν καὶ ἀπὸ νότον καὶ θὰ καθήσουν εἰς τὴν τράπεζαν εἰς τὴν βασιλείαν τοῦ Θεοῦ .
Πραγματικά , ὑπάρχουν τελευταῖοι ποὺ θὰ γίνουν πρῶτοι , καὶ ὑπάρχουν πρῶτοι ποὺ θὰ γίνουν τελευταῖοι » .
Κατ᾽ αὐτὴν τὴν ἡμέραν ἦλθαν μερικοὶ Φαρισαῖοι καὶ τοῦ εἶπαν , « Φύγε ἀπ᾽ ἐδῶ , διότι ὁ Ἡρώδης θέλει νὰ σὲ σκοτώσῃ » .
Αὐτὸς τοὺς εἶπε , « Πηγαίνετε νὰ πῆτε σ᾽ αὐτὴν τὴν ἀλεποῦ · « Βγάζω δαιμόνια καὶ κάνω θεραπεῖες σήμερα καὶ αὔριον καὶ τὴν τρίτην ἡμέραν τελειώνω » .
Ἀλλὰ πρέπει σήμερα καὶ αὔριον καὶ τὴν ἐρχομένην ἡμέραν νὰ συνεχίσω τὴν πορείαν μου , διότι εἶναι ἀδύνατον νὰ θανατωθῇ προφήτης ἔξω ἀπὸ τὴν Ἱερουσαλήμ » .
« Ἱερουσαλήμ , Ἱερουσαλήμ , ποὺ σκοτώνεις τοὺς προφήτας καὶ λιθοβολεῖς τοὺς ἀπεσταλμένους σ᾽ ἐσέ . Πόσες φορὲς θέλησα νὰ μαζέψω τὰ παιδιά σου , ὅπως ἡ ὄρνιθα μαζεύει τὰ μικρά της , κάτω ἀπὸ τὰ φτερά της καὶ δὲν θελήσατε !
Ἰδού , ἀφήνεται ἔρημο τὸ σπίτι σας . Σᾶς λέγω , ὅτι δὲν θὰ μὲ ἰδῆτε , ἕως ὅτου ἔλθῃ ὁ καιρὸς ποὺ θὰ πῆτε , « Εὐλογημένος ἐκεῖνος ποὺ ἔρχεται εἰς τὸ ὄνομα τοῦ Κυρίου » .
Ἕνα Σάββατον ἦλθε εἰς τὸ σπίτι ἑνὸς ἀπὸ τοὺς ἄρχοντας τῶν Φαρισαίων διὰ νὰ φάγῃ , καὶ αὐτοὶ τὸν ἐπρόσεχαν .
Ἐκεῖ μπροστά του ἦτο ἕνας ποὺ ἔπασχε ἀπὸ ὑδρωπικίαν .
Ὁ Ἰησοῦς ἔλαβε τὸν λόγον καὶ εἶπε εἰς τοὺς νομικοὺς καὶ Φαρισαίους , « Ἐπιτρέπεται νὰ γίνωνται θεραπεῖαι τὸ Σάββατον ; » .
Ἀλλ᾽ ἐκεῖνοι ἐσιώπησαν . Τότε τὸν ἔπιασε , τὸν ἐθεράπευσε καὶ τὸν ἄφησε νὰ φύγῃ .
Καὶ εἰς ἐκείνους εἶπε , « Ποιός ἀπὸ σᾶς , ἐὰν πέσῃ τὸ παιδί του ἢ τὸ βόδι του εἰς τὸ πηγάδι , δὲν θὰ προσπαθήσῃ νὰ τὸ ἀνασύρῃ ἀμέσως τὴν ἡμέραν τοῦ Σαββάτου ; » .
Δὲν μπόρεσαν νὰ τοῦ δώσουν εἰς αὐτὸ ἀπάντησιν .
Εἶπε δὲ πρὸς τοὺς καλεσμένους μίαν παραβολήν , ἐπειδὴ ἐπρόσεξε πόσον ἀγαποῦσαν τὰς πρωτοκαθεδρίας :
« Ὅταν σὲ προσκαλέσῃ κάποιος σὲ γάμους , μὴ καθήσῃς εἰς τὸ τραπέζι εἰς τὴν πρώτην θέσιν , μήπως εἶναι καλεσμένος ἄλλος πιὸ ἐπίσημος ἀπὸ σὲ
καὶ ἔλθῃ ἐκεῖνος ποὺ ἐκάλεσε σὲ καὶ αὐτὸν καὶ σοῦ πῇ , « Δῶσε σὲ τοῦτον τὴν θέσιν » , καὶ τότε θὰ κινηθῇς μὲ ἐντροπὴν νὰ καταλάβῃς τὴν τελευταίαν θέσιν .
Ἀλλ᾽ ὅταν σὲ προσκαλέσῃ πήγαινε νὰ καταλάβῃς τὴν τελευταίαν θέσιν , διὰ νὰ σοῦ πῇ , ὅταν ἔλθῃ ἐκεῖνος ποὺ σὲ ἐκάλεσε , « Φίλε , πήγαινε παραπάνω » · τότε θὰ τιμηθῇς μπροστὰ σ᾽ ὅλους ποὺ κάθονται μαζί σου στὸ τραπέζι .
Διότι καθένας ποὺ ὑψώνει τὸν ἑαυτόν του , θὰ ταπεινωθῇ , καὶ ἐκεῖνος ποὺ ταπεινώνει τὸν ἑαυτόν του , θὰ ὑψωθῇ » .
Εἶπε δὲ καὶ πρὸς ἐκεῖνον ποὺ τὸν εἶχε καλέσει , « Ὅταν κάνῃς γεῦμα ἢ δεῖπνον , νὰ μὴ καλῇς τοὺς φίλους σου οὔτε τοὺς ἀδελφούς σου οὔτε τοὺς συγγενεῖς σου οὔτε γείτονας πλουσίους μήπως σὲ καλέσουν καὶ αὐτοὶ καὶ πάρῃς τὴν ἀνταπόδοσίν σου .
Ἀλλ᾽ ὅταν κάνῃς δεξίωσιν κάλεσε πτωχούς , ἀναπήρους , χωλούς , τυφλοὺς
καὶ θὰ εἶσαι εὐτυχὴς διότι δὲν ἔχουν τὰ μέσα νὰ σοῦ τὸ ἀνταποδώσουν · θὰ λάβῃς ὅμως τὴν ἀνταπόδοσίν σου κατὰ τὴν ἀνάστασιν τῶν δικαίων » .
Ὅταν ἄκουσε αὐτὰ κάποιος ἀπὸ ἐκείνους ποὺ ἦσαν στὸ τραπέζι , τοῦ εἶπε , « Εὐτυχὴς ἐκεῖνος ποὺ θὰ καθήσῃ στὸ τραπέζι τῆς βασιλείας τοῦ Θεοῦ » .
Ὁ δὲ Ἰησοῦς τοῦ εἶπε , « Κάποιος ἤθελε νὰ παραθέσῃ μεγάλο δεῖπνον καὶ ἐκάλεσε πολλούς .
Καὶ ἔστειλε τὸν δοῦλον του κατὰ τὴν ὥραν τοῦ δείπνου νὰ πῇ εἰς τοὺς καλεσμένους , « Ἐλᾶτε , διότι ὅλα εἶναι πιὰ ἕτοιμα » .
Ἀλλ᾽ ἄρχισαν διὰ μιᾶς ὅλοι νὰ δικαιολογοῦνται . Ὁ πρῶτος τοῦ εἶπε , « Ἀγόρασα κάποιο χωράφι καὶ πρέπει νὰ πάω νὰ τὸ ἰδῶ · σὲ παρακαλῶ , θεώρησέ με δικαιολογημένον » .
Ἄλλος εἶπε , « Ἀγόρασα πέντε ζευγάρια βώδια καὶ πηγαίνω νὰ τὰ δοκιμάσω · σὲ παρακαλῶ , θεώρησέ με δικαιολογημένον » .
Ἄλλος εἶπε , « Ἐνυμφεύθηκα γυναῖκα καὶ γι᾽ αὐτὸ δὲν μπορῶ νὰ ἔλθω » .
Καὶ ἦλθε ὁ δοῦλος καὶ τὰ εἶπε αὐτὰ εἰς τὸν κύριόν του . Τότε ὠργίσθηκε ὁ οἰκοδεσπότης καὶ εἶπε εἰς τὸν δοῦλον του , « Ἔβγα γρήγορα στὶς πλατεῖες καὶ τοὺς δρόμους τῆς πόλεως καὶ φέρε ἐδῶ τοὺς πτωχοὺς καὶ ἀναπήρους καὶ χωλοὺς καὶ τυφλούς » .
Καὶ εἶπε ὁ δοῦλος , « Κύριε , ἔγινε ἐκεῖνο ποὺ διέταξες καὶ ὑπάρχει ἀκόμη χῶρος » .
Καὶ εἶπε ὁ κύριος εἰς τὸν δοῦλον , « Ἔβγα εἰς τοὺς δρόμους καὶ εἰς τοὺς περιφραγμένους τόπους καὶ ἀνάγκασέ τους νὰ μποῦν , διὰ νὰ γεμίσῃ τὸ σπίτι μου .
Διότι σᾶς λέγω , ὅτι κανεὶς ἀπὸ τοὺς ἀνθρώπους ἐκείνους , ποὺ εἶχαν προσκληθῆ , δὲν θὰ γευθῇ τὸ δεῖπνον μου » .
Πολύς κόσμος ἐβάδιζε μαζί του · καὶ ἐστράφηκε καὶ τοὺς εἶπε ,
« Ἐὰν κανεὶς ἔρχεται σ᾽ ἐμὲ καὶ δὲν μισῇ τὸν πατέρα του καὶ τὴν μητέρα του καὶ γυναῖκα καὶ παιδιὰ καὶ ἀδελφοὺς καὶ ἀδελφάς , ἀκόμη δὲ καὶ τὴν ζωήν του , δὲν μπορεῖ νὰ εἶναι μαθητής μου .
Καὶ ὅποιος δὲν βαστάζει τὸν σταυρόν του καὶ μὲ ἀκολουθεῖ δὲν μπορεῖ νὰ εἶναι μαθητής μου .
Ποιός ἀπὸ σᾶς , ἐὰν θέλῃ νὰ οἰκοδομήσῃ ἕνα πύργον , δὲν κάθεται πρῶτα νὰ λογαριάσῃ τὴν δαπάνην διὰ νὰ ἰδῇ ἐὰν ἔχῃ ἀρκετὰ νὰ τὸν ἀποτελειώσῃ ,
μήπως συμβῇ , ὅταν βάλῃ τὰ θεμέλια καὶ δὲν μπορέσῃ νὰ τὸν ἀποτελειώσῃ , νὰ ἀρχίσουν ὅλοι ποὺ τὸν βλέπουν νὰ τὸν εἰρωνεύωνται
καὶ νὰ λέγουν ὅτι αὐτὸς ὁ ἄνθρωπος ἄρχισε νὰ οἰκοδομῇ ἀλλὰ δὲν μπόρεσε νὰ τὸ ἀποτελειώσῃ ;
Ἢ ποιός βασιλεὺς ὅταν μέλλῃ νὰ πολεμήσῃ ἕνα ἄλλον βασιλέα , δὲν κάθεται πρῶτα νὰ σκεφθῇ , ἐὰν μὲ δέκα χιλιάδες ἄνδρες μπορῇ νὰ ἀντιμετωπίσῃ ἐκεῖνον ποὺ ἔρχεται ἐναντίον του μὲ εἴκοσι χιλιάδες ;
Ἐὰν δὲν μπορῇ , τότε , ἐνῷ αὐτὸς εἶναι ἀκόμη μακρυά , στέλλει ἀπεσταλμένους καὶ ζητεῖ διαπραγματεύσεις περὶ εἰρήνης .
Ἔτσι καὶ ὅποιος ἀπὸ σᾶς δὲν ἀπαρνεῖται ὅλα τὰ ὑπάρχοντά του , δὲν μπορεῖ νὰ εἶναι μαθητής μου .
Τὸ ἁλάτι εἶναι καλό , ἀλλ᾽ ἐὰν ἀκόμη καὶ τὸ ἁλάτι χάσῃ τὴν ἁλμύρα του , μὲ ποιό μέσον θὰ ἀρτυσθῇ ;
Οὔτε διὰ τὴν γῆν οὔτε διὰ τὴν κοπριὰ εἶναι κατάλληλον · τὸ πετοῦν ἔξω . Ἐκεῖνος ποὺ ἔχει αὐτιὰ διὰ νὰ ἀκούῃ , ἂς ἀκούῃ » .
Ὅλοι οἱ τελῶναι καὶ οἱ ἁμαρτωλοὶ τὸν ἐπλησίαζαν διὰ νὰ τὸν ἀκούσουν .
Καὶ παρεπονοῦντο οἱ Φαρισαῖοι καὶ οἱ γραμματεῖς καὶ ἔλεγαν ὅτι αὐτὸς δέχεται ἁμαρτωλοὺς καὶ τρώγει μαζί τους .
Τότε τοὺς εἶπε τὴν ἑξῆς παραβολήν :
« Ποιός ἀπὸ σᾶς , ἐὰν ἔχῃ ἑκατὸ πρόβατα καὶ χάσῃ ἕνα ἀπ᾽ αὐτά , δὲν ἀφήνει τὰ ἐνενῆντα ἐννέα εἰς τὴν ἔρημον καὶ πηγαίνει νὰ ἀναζητήσῃ τὸ χαμένο , ἕως ὅτου τὸ βρῇ ;
Καὶ ἀφοῦ τὸ βρῇ , τὸ βάζει στοὺς ὤμους του καὶ χαίρει ,
καὶ ὅταν ἔλθῃ στὸ σπίτι του προσκαλεῖ τοὺς φίλους του καὶ τοὺς γείτονας καὶ τοὺς λέγει , « Συγχαρῆτέ με , διότι εὑρῆκα τὸ πρόβατό μου τὸ χαμένο » .
Σᾶς λέγω , ὅτι ἔτσι γίνεται χαρὰ εἰς τὸν οὐρανὸν γιὰ ἕνα ἁμαρτωλὸν ποὺ μετανοεῖ παρὰ γιὰ ἐνενῆντα ἐννέα δικαίους ποὺ δὲν ἔχουν ἀνάγκην ἀπὸ μετάνοιαν » .
« Ἤ , ποιά γυναῖκα , ἐὰν ἔχῃ δέκα δραχμὲς καὶ χάσῃ μιὰ δραχμή , δὲν ἀνάβει τὸ λυχνάρι καὶ σαρώνει τὸ σπίτι καὶ ψάχνει μὲ ἐπιμέλειαν , ὣς ποὺ νὰ τὴν βρῇ ;
Καὶ ὅταν τὴν βρῇ , προσκαλεῖ τὶς φίλες καὶ γειτόνισσές της καὶ λέγει , « Συγχαρῆτέ με , διότι εὑρῆκα τὴν δραχμὴ ποὺ ἔχασα » .
Σᾶς λέγω , ὅτι ἔτσι γίνεται χαρὰ μεταξὺ τῶν ἀγγέλων τοῦ Θεοῦ γιὰ ἕνα ἁμαρτωλὸν ποὺ μετανοεῖ » .
Εἶπε ἐπίσης : « Κάποιος ἄνθρωπος εἶχε δύο υἱούς .
Καὶ ὁ νεώτερος ἀπ᾽ αὐτοὺς εἶπε εἰς τὸν πατέρα του , « Πατέρα , δός μου τὸ μερίδιον τῆς περιουσίας ποὺ ἀναλογεῖ σ᾽ ἐμέ » . Καὶ ἐμοίρασε εἰς αὐτοὺς τὴν περιουσίαν .
Καὶ ὕστερα ἀπὸ λίγες ἡμέρες ὁ νεώτερος υἱὸς ἐμάζεψε ὅλα καὶ ἐταξείδεψε σὲ μακρυνὴ χώρα καὶ ἐκεῖ ἐσπατάλησε τὴν περιουσίαν του ζῶν βίον ἄσωτον .
Ὅταν ἐξώδεψε ὅ , τι εἶχε , ἔγινε μεγάλη πεῖνα εἰς τὴν χώραν ἐκείνην καὶ αὐτὸς ἄρχισε νὰ στερῆται .
Καὶ ἐπῆγε καὶ προσκολλήθηκε εἰς ἕναν ἀπὸ τοὺς πολίτας τῆς χώρας ἐκείνης ὁ ὁποῖος τὸν ἔστειλε εἰς τὰ χωράφια του νὰ βόσκῃ χοίρους .
Καὶ ἐπιθυμοῦσε νὰ γεμίσῃ τὴν κοιλιά του ἀπὸ τὰ ξυλοκέρατα ποὺ ἔτρωγαν οἱ χοῖροι καὶ κανεὶς δὲν τοῦ ἔδινε τίποτε .
Τότε συνῆλθε εἰς τὸν ἑαυτόν του καὶ εἶπε , « Πόσοι μισθωτοὶ ἐργάται τοῦ πατέρα μου ἔχουν ἀρκετὴν τροφὴν καὶ τοὺς περισσεύει , ἐνῷ ἐγὼ χάνομαι ἀπὸ τὴν πεῖνα !
Θὰ σηκωθῶ καὶ θὰ πάω εἰς τὸν πατέρα μου καὶ θὰ τοῦ πῶ , Πατέρα , ἁμάρτησα κατὰ τοῦ οὐρανοῦ καὶ ἐνώπιόν σου ,
δὲν εἶμαι πλέον ἄξιος νὰ ὀνομάζωμαι υἱός σου . Κάνε με σὰν ἕνα ἀπὸ τοὺς μισθωτοὺς ἐργάτας σου » .
Καὶ ἐσηκώθηκε καὶ ἦλθε εἰς τὸν πατέρα του . Ἐνῷ δὲ ἦτο ἀκόμη μακρυά , τὸν εἶδε ὁ πατέρας του καὶ τὸν σπλαγχνίσθηκε καὶ ἔτρεξε καὶ ἔπεσε εἰς τὸν τράχηλόν του καὶ τὸν κατεφίλησε .
Τοῦ εἶπε δὲ ὁ υἱός , « Πατέρα , ἁμάρτησα κατὰ τοῦ οὐρανοῦ καὶ ἐνώπιόν σου καὶ δὲν εἶμαι πλέον ἄξιος νὰ ὀνομάζωμαι υἱός σου » .
Ἀλλ᾽ ὁ πατέρας εἶπε εἰς τοὺς δούλους του , « Βγάλετε τὴν στολὴν τὴν πρώτην καὶ ντύσατέ τον καὶ δῶστε του δακτυλίδι γιὰ τὸ δάκτυλό του καὶ ὑποδήματα γιὰ τὰ πόδια του ,
καὶ φέρετε τὸ θρεμμένο μοσχάρι καὶ σφάξατέ το καὶ ἂς φᾶμε καὶ ἂς εὐφρανθοῦμε
διότι ὁ υἱός μου αὐτὸς ἤτανε νεκρὸς καὶ ἀνέζησε , ἤτανε χαμένος καὶ εὑρέθηκε » . Καὶ ἄρχισαν νὰ εὐφραίνωνται .
Ὁ υἱός του ὅμως ὁ μεγαλύτερος ἤτανε στὸ χωράφι καὶ ὅταν ἐπέστρεφε , καθὼς ἐπλησίασε εἰς τὸ σπίτι , ἄκουσε μουσικὴν καὶ χορούς .
Ἐκάλεσε τότε ἕνα ἀπὸ τοὺς ὑπηρέτας καὶ ἐρώτησε τί ἐσήμαιναν αὐτά .
Ἐκεῖνος τοῦ εἶπε , « Ἦλθε ὁ ἀδελφός σου , καὶ ὁ πατέρας σου ἔσφαξε τὸ θρεμμένο μοσχάρι , διότι τὸν ἀπέκτησε πάλιν ὑγιαίνοντα » .
Αὐτὸς ὅμως ἐθύμωσε καὶ δὲν ἤθελε νὰ μπῇ . Ὁ πατέρας του ἐβγῆκε ἔξω καὶ τὸν παρακαλοῦσε ,
ἀλλ᾽ αὐτὸς ἀπεκρίθη εἰς τὸν πατέρα του , « Τόσα χρόνια σὲ δουλεύω καὶ ποτὲ δὲν παρέβηκα ἐντολήν σου , σ᾽ ἐμὲ ὅμως ποτὲ δὲν ἔδωκες οὔτε ἕνα κατσίκι , διὰ νὰ διασκεδάσω μὲ τοὺς φίλους μου .
Ὅταν ὅμως ἦλθε ὁ υἱός σου αὐτός , ποὺ κατέφαγε τὴν περιουσίαν σου μὲ πόρνες , ἔσφαξες γι᾽ αὐτὸν τὸ θρεμμένο μοσχάρι » .
Ὁ πατέρας τοῦ εἶπε , « Παιδί μου , σὺ εἶσαι πάντοτε μαζί μου καὶ ὅ , τι ἔχω εἶναι δικό σου .
Ἔπρεπε νὰ εὐφρανθοῦμε καὶ νὰ χαροῦμε διότι ὁ ἀδελφός σου αὐτὸς ἤτανε νεκρὸς καὶ ἀνέζησε · χαμένος ἤτανε καὶ εὑρέθηκε » .

Εἶπε ἐπίσης εἰς τοὺς μαθητάς του , « Κάποιος πλούσιος εἶχε διαχειριστήν , τὸν ὁποῖον κατηγόρησαν ὅτι σπαταλᾶ τὴν περιουσίαν του .
Τότε τὸν ἐφώναξε καὶ τοῦ εἶπε , « Τί εἶναι αὐτὸ ποὺ ἀκούω γιὰ σένα ; Δῶσε λογαριασμὸν τῆς διαχειρίσεώς σου · δὲν μπορεῖς πλέον νὰ εἶσαι διαχειριστής » .
Ὁ διαχειριστὴς εἶπε μέσα του , « Τί νὰ κάνω τώρα ποὺ ὁ κύριός μου μοῦ ἀφαιρεῖ τὴν διαχείρισιν ; Νὰ σκάψω δὲν μπορῶ , νὰ ζητιανεύω ντρέπομαι .
Ξέρω τί πρέπει νὰ κάνω διὰ νὰ μὲ δεχθοῦν οἱ ἄνθρωποι εἰς τὰ σπίτια τους , ὅταν ἀπομακρυνθῶ ἀπὸ τὴν διαχείρισιν » .
Καὶ ἀφοῦ ἐκάλεσε κάθε ἕνα ἀπὸ τοὺς χρεοφειλέτας τοῦ κυρίου του , εἶπε εἰς τὸν πρῶτον , « Πόσα χρεωστᾶς εἰς τὸν κύριόν μου ; » .
Ἐκεῖνος εἶπε , « Ἑκατὸ βάτους λάδι » . Αὐτὸς δὲ τοῦ εἶπε , « Πάρε τὸ γραμμάτιόν σου καὶ κάθησε καὶ γράψε γρήγορα πενῆντα » .
Ἔπειτα εἰς ἄλλον εἶπε , « Σὺ πόσα χρεωστᾶς ; » . Αὐτὸς δὲ εἶπε , « Ἑκατὸ κόρους σιτάρι » . Λέγει εἰς αὐτόν , « Πάρε τὸ γραμμάτιόν σου καὶ γράψε ὀγδόντα » .
Καὶ ἐπῄνεσε ὁ κύριος τὸν ἄδικον διαχειριστήν , ἐπειδὴ ἐνήργησε ἔξυπνα , διότι οἱ ἄνθρωποι τοῦ κόσμου τούτου εἰς τὰς σχέσεις των μὲ τοὺς ὁμοίους των εἶναι ἐξυπνότεροι ἀπὸ τοὺς ἀνθρώπους τοῦ φωτός » .
« Καὶ ἐγὼ σᾶς λέγω , κάνετε φίλους διὰ τοὺς ἑαυτούς σας χρησιμοποιοῦντες τὸν ἄδικον μαμωνᾶν , διὰ νὰ σᾶς δεχθοῦν εἰς τὰς αἰωνίους σκηνὰς , ὅταν πεθάνετε .
Ἐκεῖνος ποὺ εἶναι ἀξιόπιστος εἰς ἐλάχιστα εἶναι καὶ εἰς τὰ πολλὰ ἀξιόπιστος , καὶ ἐκεῖνος ποὺ εἶναι ἄδικος εἰς ἐλάχιστα εἶναι καὶ εἰς πολλὰ ἄδικος .
Ἐὰν λοιπὸν δὲν ἐφανήκατε ἀξιόπιστοι ἐν σχέσει μὲ τὸν ἄδικον μαμωνᾶν , τότε ποιὸς θὰ σᾶς ἐμπιστευθῇ τὸν πραγματικὸν πλοῦτον ;
Καὶ ἐὰν δὲν ἐφανήκατε ἀξιόπιστοι εἰς ὅ , τι εἶναι ξένον , τότε ποιός θὰ σᾶς ἐμπιστευθῇ τὸ δικό σας ;
Κανεὶς ὑπηρέτης δὲν μπορεῖ νὰ δουλεύῃ δύο κυρίους , διότι ἢ θὰ μισήσῃ τὸν ἕνα καὶ θὰ ἀγαπήσῃ τὸν ἄλλον ἢ θὰ ἀφοσιωθῇ εἰς τὸν ἕνα καὶ θὰ παραμελήσῃ τὸν ἄλλον . Δὲν μπορεῖτε νὰ δουλεύετε τὸν Θεὸν καὶ τὸν μαμωνᾶν » .
Ἄκουαν ὅλα αὐτὰ καὶ οἱ Φαρισαῖοι ποὺ ἦσαν φιλάργυροι καὶ τὸν εἰρωνεύοντο .
Καὶ αὐτὸς τοὺς εἶπε , « Σεῖς εἶσθε ποὺ παριστάνετε ἐμπρὸς εἰς τοὺς ἀνθρώπους ὅτι εἶσθε ἐν τάξει μὲ τὸν Θεόν , ἀλλ᾽ ὁ Θεὸς ξέρει τὴν καρδιά σας · διότι ἐκεῖνο ποὺ ἐξυψώνουν οἱ ἄνθρωποι εἶναι διὰ τὸν Θεὸν ἀποκρουστικόν .
Μέχρι τῆς ἐποχῆς τοῦ Ἰωάννη ἦσαν ὁ νόμος καὶ οἱ προφῆται · ἀπὸ τότε κηρύσσεται τὸ χαρμόσυνον ἄγγελμα περὶ τῆς βασιλείας τοῦ Θεοῦ καὶ ὁ καθένας βιάζεται νὰ μπῇ σ᾽ αὐτήν .
Εἶναι εὐκολώτερον νὰ παρέλθῃ ὁ οὐρανὸς καὶ ἡ γῆ παρὰ νὰ πέσῃ μία γραμμὴ τοῦ νόμου .
Καθένας ποὺ χωρίζει τὴν γυναῖκά του καὶ νυμφεύεται ἄλλην , διαπράττει μοιχείαν , καὶ καθένας , ποὺ νυμφεύεται διαζευγμένην ἀπὸ τὸν ἄνδρα της , διαπράττει μοιχείαν » .
« Κάποτε ὑπῆρχε ἕνας πλούσιος ἄνθρωπος , ὁ ὁποῖος ἐφοροῦσε πορφύραν καὶ λινὰ ἐνδύματα καὶ ἐζοῦσε καθημερινῶς μέσα σὲ μεγάλην πολυτέλειαν .
Κοντὰ εἰς τὴν πύλην του ἦτο ξαπλωμένος ἕνας πτωχός , ὀνομαζόμενος Λάζαρος , γεμᾶτος πληγές ,
ὁ ὁποῖος ἐπιθυμοῦσε νὰ χορτάσῃ ἀπὸ τὰ ψίχουλα ποὺ ἔπεφταν ἀπὸ τὸ τραπέζι τοῦ πλουσίου . Ἀκόμη καὶ τὰ σκυλιὰ ἐσυνείθιζαν νὰ ἔρχωνται καὶ νὰ γλύφουν τὶς πληγές του .
Συνέβη δὲ νὰ πεθάνῃ ὁ πτωχὸς καὶ νὰ φερθῇ ἀπὸ τοὺς ἀγγέλους εἰς τὸν κόλπον τοῦ Ἀβραάμ . Ἐπέθανε δὲ καὶ ὁ πλούσιος καὶ ἐτάφη .
Εἰς τὸν ᾅδην , ὅπου ἐβασανίζετο , ἐσήκωσε τὰ μάτια του καὶ βλέπει ἀπὸ μακρυὰ τὸν Ἀβραὰμ καὶ τὸν Λάζαρον εἰς τοὺς κόλπους του .
Καὶ ἐφώναξε καὶ εἶπε , « Πάτερ Ἀβραάμ , ἐλέησέ με καὶ στεῖλε τὸν Λάζαρον νὰ βουτήξῃ τὴν ἄκρη τοῦ δακτύλου του σὲ νερὸ καὶ νὰ δροσίσῃ τὴν γλῶσσά μου , διότι ὑποφέρω μέσα σ᾽ αὐτὴν τὴν φλόγα » .
Ἀλλ᾽ ὁ Ἀβραὰμ εἶπε , « Παιδί μου , θυμήσου ὅτι σὺ ἀπήλαυσες τὰ ἀγαθά σου εἰς τὴν ζωήν σου ὅπως καὶ ὁ Λάζαρος τὰ κακά · τώρα ὅμως αὐτὸς ἐδῶ παρηγορεῖται καὶ σὺ ὑποφέρεις .
Καὶ ἐκτὸς ἀπὸ ὅλα αὐτὰ ὑπάρχει μεταξύ μας ἕνα μεγάλο χάσμα ὥστε νὰ μὴ μποροῦν νὰ περάσουν ἐκεῖνοι ποὺ θέλουν νὰ διαβοῦν ἀπ᾽ ἐδῶ σ᾽ ἐσᾶς , οὔτε οἱ ἀπ᾽ ἐκεῖ σ᾽ ἐμᾶς » .
Τότε εἶπε , « Σὲ παρακαλῶ λοιπόν , πατέρα , νὰ τὸν στείλῃς στὸ σπίτι τοῦ πατέρα μου ,
διότι ἔχω πέντε ἀδελφούς , νὰ τοὺς νουθετήσῃ , διὰ νὰ μὴ ἔλθουν καὶ αὐτοὶ εἰς τὸν τόπον αὐτὸν τῶν βασάνων » .
Λέγει εἰς αὐτὸν ὁ Ἀβραάμ , « Ἔχουν τὸν Μωϋσῆν καὶ τοὺς προφήτας , ἂς τοὺς ἀκούσουν » .
Αὐτὸς δὲ εἶπε , « Ὄχι , πάτερ Ἀβραάμ , ἀλλ᾽ ἐὰν κάποιος ἀπὸ τοὺς νεκροὺς πάῃ σ᾽ αὐτούς , θὰ μετανοήσουν » .
Ἀλλ᾽ ὁ Ἀβραὰμ τοῦ ἀπήντησε , « Ἐὰν δὲν ἀκοῦνε τὸν Μωϋσῆν καὶ τοὺς προφήτας , δὲν θὰ πεισθοῦν καὶ ἂν ἀκόμη ἀναστηθῇ κάποιος ἀπὸ τοὺς νεκρούς » .

Ἔλεγε δὲ εἰς τοὺς μαθητάς του , « Εἶναι ἀδύνατον νὰ μὴ ἔλθουν τὰ σκάνδαλα , ἀλλοίμονον ὅμως εἰς ἐκεῖνον , διὰ τοῦ ὁποίου ἔρχονται .
Τὸν συμφέρει νὰ κρεμασθῇ μιὰ μυλόπετρα γύρω ἀπὸ τὸν λαιμόν του καὶ νὰ ριφθῇ εἰς τὴν θάλασσαν παρὰ νὰ σκανδαλίσῃ ἕνα ἀπὸ τούτους τοὺς μικρούς .
Προσέχετε τοὺς ἑαυτούς σας . Ἐὰν σοῦ κάνῃ κακὸ ὁ ἀδελφός σου , νὰ τὸν ἐπιτιμήσῃς καὶ ἐὰν μετανοήσῃ , συγχώρησέ τον
καὶ ἐὰν ἑπτὰ φορὲς τὴν ἡμέραν σοῦ κάνῃ κακὸ καὶ ἑπτὰ φορὲς τὴν ἡμέραν ἐπιστρέψῃ σ᾽ ἐσὲ καὶ σοῦ πῇ , « Μετανοῶ » , συγχώρησέ τον » .
Καὶ οἱ ἀπόστολοι εἶπαν εἰς τὸν Κύριον , « Πρόσθεσε σ᾽ ἐμᾶς πίστιν » .
Ὁ δὲ Κύριος εἶπε , « Ἐὰν εἴχατε πίστιν σὰν τὸν σπόρο τοῦ σιναπιοῦ θὰ μπορούσατε νὰ πῆτε στὴν μουριὰ αὐτή , « Ξεριζώσου καὶ φυτέψου εἰς τὴν θάλασσαν » , καὶ θὰ σᾶς ὑπήκουε .
Ποιός ἀπὸ σᾶς ποὺ ἔχει ἕνα δοῦλον διὰ νὰ ὀργώνῃ τὸ χωράφι ἢ νὰ βόσκῃ τὰ πρόβατα , θὰ τοῦ εἰπῇ , ὅταν ἐπιστρέψῃ ἀπὸ τὸ χωράφι εἰς τὸ σπίτι , « Ἔλα ἀμέσως καὶ κάθησε νὰ φᾶς » ;
Δὲν θὰ τοῦ πῇ μᾶλλον , « Ἑτοίμασε τί θὰ φάω καὶ ζώσου τὴν ποδιὰ νὰ μὲ ὑπηρετήσῃς ὣς ποὺ νὰ φάω καὶ νὰ πιῶ καὶ ὕστερα θὰ φᾷς ἐσὺ καὶ θὰ πιῇς » ;
Μήπως θὰ εἶναι εὐγνώμων εἰς τὸν δοῦλον ἐκεῖνον , ἐπειδὴ ἔκανε ὅ , τι τὸν διέταξε ; Δὲν νομίζω .
Ἔτσι καὶ σεῖς , ὅταν κάνετε ὅλα ὅσα σᾶς ἔχουν διαταχθῆ , νὰ λέτε , « Εἴμεθα ἀνάξιοι δοῦλοι · ἐκάναμε ἐκεῖνο ποὺ ἔπρεπε νὰ κάνωμε » .
Ἐνῷ ἐβάδιζε πρὸς τὴν Ἱερουσαλήμ , ἐπερνοῦσε μεταξὺ τῆς Σαμαρείας καὶ τῆς Γαλιλαίας .
Καὶ καθὼς ἔμπαινε σ᾽ ἕνα χωριό , τὸν συνήντησαν δέκα ἄνδρες λεπροί , οἱ ὁποῖοι ἐστάθηκαν λίγο μακρυά ,
καὶ τοῦ φώναζαν , « Ἰησοῦ Διδάσκαλε , ἐλέησέ μας » .
Ὅταν τοὺς εἶδε , τοὺς εἶπε , « Πηγαίνετε νὰ δείξετε τὸν ἑαυτόν σας εἰς τοὺς ἱερεῖς » , καὶ ἐνῷ ἐπήγαιναν , ἐκαθαρίσθησαν .
Ἕνας ἀπ᾽ αὐτούς , ὅταν εἶδε ὅτι ἐθεραπεύθηκε , ἐπέστρεψε δοξάζων τὸν Θεὸν μὲ δυνατὴν φωνὴν
καὶ ἔπεσε μὲ τὸ πρόσωπον εἰς τὰ πόδια τοῦ Ἰησοῦ καὶ τὸν εὐχαριστοῦσε · καὶ αὐτὸς ἦτο Σαμαρείτης .
Τότε εἶπε ὁ Ἰησοῦς , « Δὲν ἐκαθαρίσθησαν καὶ οἱ δέκα ; Οἱ ἄλλοι ἐννέα ποῦ εἶναι ;
Κανεὶς δὲν εὑρέθηκε νὰ ἐπιστρέψῃ διὰ νὰ δοξάσῃ τὸν Θεὸν παρὰ αὐτὸς ὁ ἀλλοεθνής ; »
Καὶ εἶπε εἰς αὐτόν , « Σήκω ἐπάνω καὶ πήγαινε · ἡ πίστις σου σὲ ἔσωσε » .
Ὅταν οἱ Φαρισαῖοι τὸν ἐρώτησαν πότε θὰ ἔλθῃ ἡ βασιλεία τοῦ Θεοῦ , τοὺς ἀπεκρίθη , « Ἡ βασιλεία τοῦ Θεοῦ δὲν ἔρχεται κατὰ τρόπον , ὥστε νὰ τὴν παρατηρήσετε ·
δὲν θὰ ποῦν , « Νά την , ἐδῶ εἶναι » ἤ « Ἐκεῖ εἶναι » · καὶ μάλιστα ἡ βασιλεία τοῦ Θεοῦ εἶναι μέσα σας » .
Εἶπε δὲ εἰς τοὺς μαθητάς , « Θὰ ἔλθῃ καιρὸς ποὺ θὰ ἐπιθυμήσετε νὰ ἰδῆτε μιὰ ἀπὸ τὶς ἡμέρες τοῦ Υἱοῦ τοῦ ἀνθρώπου ἀλλὰ δὲν θὰ τὴν ἰδῆτε .
Θὰ σᾶς ποῦν , « Νά ἐδῶ εἶναι » , « Νά ἐκεῖ εἶναι » , μὴ πηγαίνετε καὶ μὴ τοὺς ἀκολουθήσετε .
Διότι ὅπως ἡ ἀστραπή , ὅταν ἀστράφτῃ , λάμπει ἀπὸ τὸ ἕνα ἄκρον τοῦ ὁρίζοντος ἕως τὸ ἄλλο , ἔτσι θὰ εἶναι καὶ ὁ Υἱὸς τοῦ ἀνθρώπου κατὰ τὴν ἡμέραν του .
Ἀλλὰ πρέπει πρῶτα νὰ πάθῃ πολλὰ καὶ νὰ ἀποδοκιμασθῇ ἀπὸ τὴν γενεὰν αὐτήν .
Καὶ ὅπως συνέβη κατὰ τὰς ἡμέρας τοῦ Νῶε , ἔτσι θὰ γίνῃ καὶ κατὰ τὰς ἡμέρας τοῦ Υἱοῦ τοῦ ἀνθρώπου .
Ἔτρωγαν καὶ ἔπιναν , ἐνυμφεύοντο καὶ ὑπανδρεύοντο ἕως τὴν ἡμέραν ποὺ ὁ Νῶε ἐμπῆκε εἰς τὴν κιβωτὸν καὶ ἦλθε ὁ κατακλυσμὸς καὶ τοὺς κατέστρεψε ὅλους .
Τὸ ἴδιο ποὺ συνέβη καὶ εἰς τὰς ἡμέρας τοῦ Λώτ · ἔτρωγαν , ἔπιναν , ἀγόραζαν , ἐπωλοῦσαν , ἐφύτευαν , ἔκτιζαν .
Ἀλλὰ τὴν ἡμέραν ποὺ ἐβγῆκε ὁ Λὼτ ἀπὸ τὰ Σόδομα , ἔβρεξε φωτιὰ καὶ θειάφι ἀπὸ τὸν οὐρανὸν καὶ τοὺς κατέστρεψε ὅλους .
Τὰ ἴδια θὰ συμβοῦν τὴν ἡμέραν ποὺ θὰ φανερωθῇ ὁ Υἱὸς τοῦ ἀνθρώπου .
Κατ᾽ ἐκείνην τὴν ἡμέραν ἐκεῖνος ποὺ θὰ εἶναι ἐπάνω εἰς τὴν ταράτσα καὶ τὰ πράγματά του εἶναι κάτω εἰς τὸ σπίτι , νὰ μὴ κατεβῇ γιὰ νὰ τὰ πάρῃ , καὶ ἐκεῖνος ποὺ θὰ εἶναι εἰς τὸ χωράφι ἂς μὴν ἐπιστρέψῃ πίσω .
Νὰ θυμηθῆτε τὴν γυναῖκα τοῦ Λώτ .
Ὅποιος ζητήσῃ νὰ σώσῃ τὴν ζωήν του , θὰ τὴν χάσῃ ἀλλ᾽ ὅποιος τὴν χάσῃ , θὰ τὴν διατηρήσῃ .
Σᾶς λέγω , ὅτι τὴν νύχτα ἐκείνην θὰ εἶναι δύο εἰς ἕνα κρεββάτι , ὁ ἕνας θὰ παραληφθῇ , ὁ ἄλλος θὰ ἀφεθῇ .
Θὰ εἶναι δύο μαζὶ νὰ ἀλέθουν , ἡ μία θὰ παραληφθῇ , ἡ ἄλλη θὰ ἀφεθῇ ·
[ δύο θὰ βρίσκωνται εἰς τὸ χωράφι , ὁ ἕνας θὰ παραληφθῇ , ὁ ἄλλος θὰ ἀφεθῇ ] » .
Καὶ τοῦ εἶπαν , « Ποῦ , Κύριε ; » . Ἐκεῖνος δὲ τοὺς εἶπε , « Ὅπου εἶναι τὸ σῶμα , ἐκεῖ θὰ μαζευθοῦν καὶ οἱ ἀετοί » .
Τοὺς εἶπε καὶ παραβολήν , διὰ νὰ τοὺς διδάξῃ ὅτι πρέπει πάντοτε νὰ προσεύχωνται καὶ νὰ μὴ ἀποθαρρύνωνται :
« Εἰς κάποιαν πόλιν ὑπῆρχε ἕνας κριτὴς ποὺ οὔτε τὸν Θεὸν ἐφοβότανε οὔτε τοὺς ἀνθρώπους ἐντρεπότανε .
Εἰς τὴν πόλιν αὐτὴν ἦτο κάποια χήρα , ἡ ὁποία ἐρχότανε εἰς αὐτὸν καὶ τοῦ ἔλεγε , « Δός μου τὸ δίκηο μου ἀπέναντι τοῦ ἀντιδίκου μου » .
Γιὰ ἕνα χρονικὸν διάστημα αὐτὸς ἠρνεῖτο , ἀλλ᾽ ἔπειτα εἶπε μέσα του , « Ἂν καὶ τὸν Θεὸν δὲν φοβοῦμαι καὶ τοὺς ἀνθρώπους δὲν ἐντρέπομαι ,
ὅμως ἐπειδὴ ἡ χήρα αὐτὴ μὲ ἐνοχλεῖ , θὰ τῆς δώσω τὸ δίκηο της γιὰ νὰ μὴν ἔρχεται συνεχῶς καὶ μὲ ταλαιπωρῇ » .
Εἶπε δὲ ὁ Κύριος , « Ἀκούσατε τί λέγει ὁ ἄδικος κριτής .
Καὶ εἶναι δυνατὸν νὰ μὴ ἀποδώσῃ ὁ Θεὸς τὸ δίκηο εἰς τοὺς ἐκλεκτούς του ποὺ τοῦ φωνάζουν ἡμέραν καὶ νύχτα , ἂν καὶ δείχνῃ ὑπομονήν ;
Σᾶς λέγω , ὅτι γρήγορα θὰ ἀποδώσῃ τὸ δίκηο τους . Ἀλλ᾽ ὅταν ἔλθῃ ὁ Υἱὸς τοῦ ἀνθρώπου , θὰ βρῇ ἆραγε τὴν πίστιν εἰς τὴν γῆν ; » .
Εἶπε ἐπίσης σὲ μερικούς , ποὺ ἦσαν βέβαιοι διὰ τὴν δικήν τους δικαιοσύνην καὶ περιφρονοῦσαν τοὺς ἄλλους , τὴν ἑξῆς παραβολήν :
« Δύο ἄνθρωποι ἀνέβηκαν εἰς τὸν ναόν , διὰ νὰ προσευχηθοῦν , ὁ ἕνας ἦτο Φαρισαῖος καὶ ὁ ἄλλος τελώνης .
Ὁ Φαρισαῖος ἐστάθηκε καὶ ἔκανε τὴν ἑξῆς προσευχὴν ἐν σχέσει πρὸς τὸν ἑαυτόν του : « Θεέ , σὲ εὐχαριστῶ , διότι δὲν εἶμαι ὅπως οἱ ἄλλοι ἄνθρωποι , ἅρπαγες , ἄδικοι , μοιχοὶ ἢ ὅπως αὐτὸς ἐδῶ ὁ τελώνης .
Νηστεύω δυὸ φορὲς τὴν ἑβδομάδα , δίνω τὸ δέκατον ἀπὸ ὅλα , ὅσα ἀποκτῶ » .
Ὁ τελώνης ὅμως ἐστεκότανε μακρυὰ καὶ δὲν ἤθελε οὔτε τὰ μάτια του νὰ σηκώσῃ εἰς τὸν οὐρανὸν ἀλλ᾽ ἐκτυποῦσε τὸ στῆθός του καὶ ἔλεγε , « Θεέ , ἐλέησέ με τὸν ἁμαρτωλόν » .
Σᾶς λέγω , ὅτι αὐτὸς κατέβηκε εἰς τὸ σπίτι του δικαιωμένος ἀπὸ τὸν Θεὸν παρά ὁ ἄλλος . Διότι ὅποιος ὑψώνει τὸν ἑαυτόν του θὰ ταπεινωθῇ , καὶ ἐκεῖνος ποὺ ταπεινώνει τὸν ἑαυτόν του θὰ ὑψωθῇ » .
Τοῦ ἔφερναν ἀκόμη καὶ τὰ μικρὰ παιδιὰ διὰ νὰ τὰ ἀγγίξῃ . Ἀλλ᾽ ὅταν τὸ εἶδαν οἱ μαθηταὶ τοὺς ἐπέπληξαν .
Ὁ Ἰησοῦς ὅμως τὰ προσκάλεσε καὶ εἶπε , « Ἀφῆστε τὰ παιδιὰ νὰ ἔλθουν σ᾽ ἐμὲ καὶ μὴ τὰ ἐμποδίζετε · διότι σὲ τέτοιους ἀνήκει ἡ βασιλεία τῶν οὐρανῶν .
Ἀλήθεια σᾶς λέγω , ὅποιος δὲν δεχθῇ τὴν βασιλείαν τοῦ Θεοῦ σὰν ἕνα παιδί , δὲν θὰ μπῇ σ᾽ αὐτήν » .
Κάποιος ἄρχων τὸν ἐρώτησε , « Διδάσκαλε ἀγαθέ , τί νὰ κάνω διὰ νὰ κληρονομήσω ζωὴν αἰώνιον ; » .
Ὁ Ἰησοῦς τοῦ εἶπε , « Γιατί μὲ ὀνομάζεις ἀγαθόν ; Κανεὶς δὲν εἶναι ἀγαθὸς παρὰ μόνος ὁ Θεός .
Τὰς ξέρεις τὰς ἐντολάς , Νὰ μὴ μοιχεύσῃς , νὰ μὴ φονεύσῃς , νὰ μὴ κλέψῃς , νὰ μὴ ψευδομαρτυρήσῃς , νὰ τιμᾷς τὸν πατέρα σου καὶ τὴν μητέρα σου » .
Ἐκεῖνος δὲ εἶπε , « Ὅλα αὐτὰ τὰ ἐφύλαξα ἀπὸ τὴν νεανική μου ἡλικίαν » .
Ὅταν ἄκουσε αὐτὸ ὁ Ἰησοῦς , τοῦ εἶπε , « Ἕνα ἀκόμη σοῦ λείπει · πώλησε ὅλα ὅσα ἔχεις καὶ μοίρασέ τα εἰς τοὺς πτωχοὺς καὶ θὰ ἔχῃς θησαυρὸν εἰς τοὺς οὐρανοὺς καὶ ἔλα , ἀκολούθησέ με » .
Ἀλλ᾽ αὐτὸς ὅταν τὸ ἄκουσε , ἐλυπήθηκε πολύ , διότι ἤτανε πολὺ πλούσιος .
Ὅταν ὁ Ἰησοῦς τὸν εἶδε τόσον λυπημένον , εἶπε , « Πόσον δύσκολον εἶναι δι᾽ ἐκείνους ποὺ ἔχουν τὰ χρήματα νὰ μποῦν εἰς τὴν βασιλείαν τοῦ Θεοῦ .
Εἶναι εὐκολώτερον νὰ περάσῃ μιὰ καμήλα ἀπὸ τὴν τρύπα μιᾶς βελόνας παρὰ νὰ μπῇ ἕνας πλούσιος εἰς τὴν βασιλείαν τοῦ Θεοῦ » .
Ἐκεῖνοι ποὺ τὸ ἄκουσαν εἶπαν , « Τότε ποιός μπορεῖ νὰ σωθῇ ; » .
Αὐτὸς δὲ εἶπε , « Ἐκεῖνα ποὺ εἶναι ἀδύνατα εἰς τοὺς ἀνθρώπους εἶναι δυνατὰ εἰς τὸν Θεόν » .
Καὶ ὁ Πέτρος εἶπε , « Νά ἐμεῖς ἀφήσαμε ὅλα καὶ σὲ ἀκολουθήσαμε » .
Ὁ δὲ Ἰησοῦς τοὺς εἶπε , « Ἀλήθεια σᾶς λέγω , ὅτι δὲν ὑπάρχει κανεὶς ποὺ νὰ ἄφησε σπίτι ἢ γονεῖς ἢ ἀδελφοὺς ἢ γυναῖκα ἢ παιδιὰ χάριν τῆς βασιλείας τοῦ Θεοῦ ,
καὶ νὰ μὴ λάβῃ πολὺ περισσότερα εἰς τὸν παρόντα καιρὸν καὶ εἰς τὸν μέλλοντα κόσμον ζωὴν αἰώνιον » .
Ἀφοῦ ἐπῆρε τοὺς δώδεκα ἰδιαιτέρως , τοὺς εἶπε , « Ἰδού , ἀναβαίνομεν εἰς τὰ Ἱεροσόλυμα καὶ θὰ ἐκπληρωθοῦν ὅλα τὰ γραμμένα ἀπὸ τοὺς προφήτας διὰ τὸν Υἱὸν τοῦ ἀνθρώπου .
Θὰ παραδοθῇ εἰς τοὺς ἐθνικοὺς καὶ θὰ ἐμπαιχθῇ καὶ θὰ ὑβρισθῇ καὶ θὰ τὸν φτύσουν
καί , ἀφοῦ τὸν μαστιγώσουν , θὰ τὸν θανατώσουν καὶ τὴν τρίτην ἡμέραν θὰ ἀναστηθῇ » .
Ἀλλ᾽ αὐτοὶ δὲν κατάλαβαν τίποτε ἀπ᾽ αὐτά . Ἡ σημασία τῶν λόγων αὐτῶν τοὺς ἦτο κρυμμένη καὶ δὲν καταλάβαιναν τί τοὺς ἔλεγε .
Καθὼς ἐπλησίαζε εἰς τὴν Ἱεριχώ , ἕνας τυφλὸς ἐκαθότανε κοντὰ εἰς τὸν δρόμον καὶ ζητιάνευε .
Ὅταν ἄκουσε νὰ περνᾷ πολὺς κόσμος , ἐρώτησε τί συμβαίνει .
Τοῦ εἶπαν , ὅτι ὁ Ἰησοῦς ὁ Ναζωραῖος διαβαίνει .
Τότε ἐφώναξε , « Ἰησοῦ , υἱὲ τοῦ Δαυΐδ , ἐλέησέ με » .
Ἐκεῖνοι ποὺ προηγοῦντο , τὸν ἐπέπλητταν διὰ νὰ σιωπήσῃ · ἀλλ᾽ αὐτὸς ἐφώναζε πολὺ περισσότερον , « Υἱὲ τοῦ Δαυΐδ , ἐλέησέ με » .
Ὁ Ἰησοῦς ἐσταμάτησε καὶ διέταξε νὰ τοῦ τὸν φέρουν . Ὅταν αὐτὸς ἐπλησίασε , τὸν ἐρώτησε ,
« Τί θέλεις νὰ σοῦ κάνω ; » . Ἐκεῖνος δὲ εἶπε , « Κύριε , θέλω νὰ ξαναϊδῶ » .
Ὁ Ἰησοῦς τοῦ εἶπε , « Ξανάβλεψε · ἡ πίστις σου σὲ ἔσωσε » .
Καὶ ἀμέσως ἀπέκτησε τὸ φῶς του καὶ τὸν ἀκολουθοῦσε δοξάζων τὸν Θεόν . Καὶ ὅλος ὁ λαός , ὅταν τὸ εἶδε , ἐδόξασε τὸν Θεόν .
Ὅταν ἐμπῆκε εἰς τὴν Ἱεριχώ , ἐπερνοῦσε διὰ μέσου τῆς πόλεως .
Ἐκεῖ ἦτο κάποιος ποὺ ὠνομάζετο Ζακχαῖος · ἦτο ἀρχιτελώνης καὶ πλούσιος ,
καὶ ζητοῦσε νὰ ἰδῇ ποιός εἶναι ὁ Ἰησοῦς ἀλλὰ δὲν μποροῦσε ἀπὸ τὸ πλῆθος διότι ἦτο κοντὸς τὸ ἀνάστημα .
Ἔτρεξε λοιπὸν ἐμπρὸς καὶ ἀνέβηκε ἐπάνω σὲ μιὰ μουριά , διὰ νὰ τὸν ἰδῇ , διότι ἀπὸ ἐκεῖ ἐπρόκειτο νὰ περάσῃ .
Ὅταν ἔφθασε ὁ Ἰησοῦς εἰς τὸ μέρος αὐτό , ἐσήκωσε τὰ μάτια του καὶ τὸν εἶδε καὶ τοῦ εἶπε , « Ζακχαῖε , κατέβα γρήγορα , διότι πρέπει νὰ μείνω στὸ σπίτι σου σήμερα » .
Καὶ κατέβηκε γρήγορα καὶ τὸν ὑποδέχθηκε μὲ χαράν .
Ὅταν εἶδαν αὐτό , ὅλοι παρεπονοῦντο καὶ ἔλεγαν , « Εἰς τὸ σπίτι ἁμαρτωλοῦ ἀνθρώπου πηγαίνει νὰ μείνῃ » .
Ὁ Ζακχαῖος ἐστάθηκε καὶ εἶπε εἰς τὸν Κύριον , « Τὸ ἥμισυ τῆς περιουσίας μου δίνω , Κύριε , εἰς τοὺς πτωχοὺς καὶ ἐὰν μὲ δόλιον τρόπον ἐπῆρα ἀπὸ κάποιον τίποτε , θὰ τοῦ τὸ ἀποδώσω τέσσερις φορὲς περισσότερον » .
Ὁ Ἰησοῦς τοῦ εἶπε , « Σήμερα ἔγινε σωτηρία σὲ τοῦτο τὸ σπίτι , διότι καὶ ὁ ἄνθρωπος αὐτὸς εἶναι ἀπόγονος τοῦ Ἀβραάμ ,
καὶ ὁ Υἱὸς τοῦ ἀνθρώπου ἦλθε νὰ ἀναζητήσῃ καὶ νὰ σώσῃ τὸ ἀπολωλός » .
Ἐνῷ ἄκουαν αὐτά , τοὺς εἶπε καὶ μίαν παραβολήν , διότι ἦτο κοντὰ εἰς τὴν Ἱερουσαλὴμ καὶ αὐτοὶ ἐνόμιζαν ὅτι ἡ βασιλεία τοῦ Θεοῦ μέλλει νὰ φανερωθῇ ἀμέσως .
Εἶπε λοιπόν , « Κάποιος ἀπὸ εὐγενῆ καταγωγὴν ἐπῆγε σὲ μακρυνὴ χώρα διὰ νὰ λάβῃ διὰ τὸν ἑαυτόν του βασιλικὴν ἐξουσίαν καὶ ὕστερα νὰ ἐπιστρέψῃ .
Ἀφοῦ ἐκάλεσε δέκα δούλους του , τοὺς ἔδωκε δέκα ἑκατοντάδραχμα καὶ τοὺς εἶπε , « Ἐμπορευθῆτε μὲ αὐτὰ ἕως ὅτου ἐπιστρέψω » .
Ἀλλ᾽ οἱ συμπολῖται του τὸν ἐμισοῦσαν καὶ ἔστειλαν πίσω του πρεσβείαν λέγοντες , « Δὲν θέλομεν νὰ γίνῃ αὐτὸς βασιλεύς μας » .
Ὅταν ἐπανῆλθε , ἀφοῦ ἔλαβε τὴν βασιλικὴν ἐξουσίαν , εἶπε νὰ κληθοῦν οἱ δοῦλοι ἐκεῖνοι ποὺ τοὺς εἶχε δώσει τὰ χρήματα , διὰ νὰ μάθῃ τί εἶχε κερδήσει ὁ καθένας .
Ὁ πρῶτος ἦλθε καὶ εἶπε , « Κύριε , τὸ ἑκατοντάδραχμό σου ἔφερε ἄλλα δέκα ἑκατοντάδραχμα » .
Ὁ κύριός του τοῦ εἶπε , « Εὖγε , δοῦλε καλέ , εἰς ἐλάχιστα ἐφάνηκες ἔμπιστος , πάρε ἐξουσίαν ἐπάνω σὲ δέκα πόλεις » .
Καὶ ἦλθε ὁ δεύτερος καὶ εἶπε , « Τὸ ἑκατοντάδραχμό σου , Κύριε , ἔκανε ἄλλα πέντε ἑκατοντάδραχμα » .
Εἶπε δὲ καὶ εἰς τοῦτον , « Καὶ σὺ ἔχε ἐξουσίαν ἐπάνω σὲ πέντε πόλεις » .
Ἦλθε καὶ ἄλλος δοῦλος καὶ εἶπε , « Κύριε , νά τὸ ἑκατοντάδραχμό σου , τὸ ὁποῖον εἶχα φυλάξει σ᾽ ἕνα μαντῆλι .
Διότι σὲ ἐφοβόμουνα , ἐπειδὴ εἶσαι ἄνθρωπος αὐστηρός · παίρνεις ἐκεῖνο ποὺ δὲν ἔβαλες ἐσὺ καὶ θερίζεις ἐκεῖνο ποὺ δὲν ἔσπειρες » .
Ὁ κύριός του τοῦ λέγει , « Πονηρὲ δοῦλε , ἀπὸ τὰ λόγια τοῦ στόματός σου θὰ σὲ κρίνω . Ἤξερες ὅτι εἶμαι ἄνθρωπος αὐστηρός , καὶ παίρνω ἐκεῖνο ποὺ δὲν ἔβαλα καὶ θερίζω ἐκεῖνο ποὺ δὲν ἔσπειρα .
Γιατί λοιπὸν δὲν ἔβαλες τὸ χρῆμά μου εἰς τὴν τράπεζαν , καὶ ὅταν θὰ ἐπέστρεφα , θὰ τὸ εἰσέπραττα μαζὶ μὲ τόκον ; » .
Καὶ εἰς τοὺς παρευρισκομένους εἶπε , « Πάρτε ἀπὸ αὐτὸν τὸ ἑκατοντάδραχμο καὶ δῶστέ το σ᾽ ἐκεῖνον ποὺ ἔχει τὰ δέκα ἑκατοντάδραχμα » .
Αὐτοὶ τοῦ εἶπαν , « Κύριε , ἔχει δέκα ἑκατοντάδραχμα » .
« Σᾶς λέγω , ὅτι εἰς τὸν καθένα ποὺ ἔχει , θὰ δοθοῦν καὶ ἄλλα , ἀπὸ ἐκεῖνον ὅμως ποὺ δὲν ἔχει , θὰ ἀφαιρεθῇ καὶ ἐκεῖνο ποὺ ἔχει .
Ἀλλὰ ὅσον διὰ τοὺς ἐχθρούς μου αὐτούς , ποὺ δὲν ἤθελαν νὰ εἶμαι βασιλεύς τους , φέρτε τους ἐδῶ καὶ σφάξτε τους μπροστά μου » .
Ὅταν εἶπε αὐτά , ἐπροχώρησε διὰ νὰ ἀνεβῇ εἰς τὰ Ἱεροσόλυμα .
Ὅταν ἐπλησίασε εἰς τὴν Βηθφαγὴ καὶ τὴν Βηθανίαν πρὸς τὸ ὄρος ποὺ ὀνομάζεται ὄρος τῶν Ἐλαιῶν , ἔστειλε δύο ἀπὸ τοὺς μαθητάς του
καὶ τοὺς εἶπε , « Πηγαίνετε εἰς τὸ ἀπέναντι χωριό · καθὼς μπαίνετε μέσα , θὰ βρῆτε ἕνα πουλάρι δεμένο , ἐπάνω εἰς τὸ ὁποῖον κανεὶς ἄνθρωπος δὲν ἐκάθησε · λύσατέ το καὶ φέρετέ το ἐδῶ .
Καὶ ἂν σᾶς ἐρωτήσῃ κανείς , « Γιατί τό λύνετε ; » , θὰ ἀπαντήσετε ὡς ἑξῆς : « Ὁ Κύριος τὸ ἔχει ἀνάγκην » .
Ἐπῆγαν οἱ ἀπεσταλμένοι καὶ τὸ εὑρῆκαν νὰ στέκεται , ὅπως τοὺς εἶπε .
Τὴν στιγμὴν ποὺ ἔλυναν τὸ πουλάρι , τοὺς εἶπαν οἱ κύριοί του , « Γιατί λύνετε τὸ πουλάρι ; » .
Αὐτοὶ δὲ εἶπαν , « Ὁ Κύριος τὸ ἔχει ἀνάγκην » .
Τὸ ἔφεραν εἰς τὸν Ἰησοῦν καὶ ἀφοῦ ἔστρωσαν εἰς τὸ πουλάρι τὰ ἐνδύματά τους , ἀνέβασαν ἐπάνω του τὸν Ἰησοῦν .
Καθὼς προχωροῦσε , ἔστρωναν εἰς τὸν δρόμον τὰ ἐνδύματά τους .
Ὅταν δὲ ἐπλησίαζε πλέον πρὸς τὴν κατάβασιν τοῦ ὄρους τῶν Ἐλαιῶν , ἄρχισαν ὅλοι οἱ μαθηταὶ ἀπὸ χαρὰν νὰ δοξολογοῦν τὸν Θεὸν μὲ μεγάλην φωνὴν δι᾽ ὅλα τὰ θαύματα ποὺ εἶδαν ,
καὶ ἔλεγαν , Εὐλογημένος ὁ Βασιλεὺς ἐκεῖνος ποὺ ἔρχεται εἰς τὸ ὄνομα τοῦ Κυρίου . Εἰρήνη εἰς τὸν οὐρανὸν καὶ δόξα ἐν τοῖς ὑψίστοις .
Μερικοὶ Φαρισαῖοι ἀπὸ τὸ πλῆθος τοῦ εἶπαν , « Διδάσκαλε , νὰ ἐπιπλήξῃς τοὺς μαθητάς σου » .
Αὐτὸς τοὺς ἀπεκρίθη , « Σᾶς λέγω ὅτι , ἐὰν αὐτοὶ σιωπήσουν , θὰ φωνάξουν οἱ πέτρες » .
Καὶ καθὼς ἐπλησίασε καὶ εἶδε τὴν πόλιν , ἔκλαψε γι᾽ αὐτὴν
καὶ εἶπε , « Ἐὰν ἤξερες καὶ σὺ κατὰ τὴν ἡμέραν σου αὐτὴν τί εἶναι ὠφέλιμον διὰ τὴν εἰρήνην σου ! Ἀλλὰ τώρα εἶναι κρυμμένα ἀπὸ τὰ μάτια σου .
Διότι θὰ ἔλθουν ἡμέρες γιὰ σὲ ποὺ θὰ σὲ περιφράξουν οἱ ἐχθροί σου μὲ χαρακώματα , καὶ θὰ σὲ περικυκλώσουν καὶ θὰ σὲ πιέζουν ἀπὸ ὅλα τὰ μέρη ,
καὶ θὰ καταστρέψουν σὲ καὶ τὰ παιδιά σου ποὺ εἶναι μέσα σου καὶ δὲν θὰ σοῦ ἀφήσουν πέτρα ἐπάνω σὲ πέτρα , διότι δὲν ἀντελήφθης τὸν χρόνον τῆς ἐπισκέψεώς σου » .
Καὶ ὅταν ἐμπῆκε εἰς τὸν ναόν , ἄρχισε νὰ βγάζῃ ἔξω ἐκείνους ποὺ ἐπωλοῦσαν καὶ ἀγόραζαν
καὶ τοὺς ἔλεγε , « Εἶναι γραμμένον ὅτι ὁ οἶκός μου εἶναι οἶκος προσευχῆς , ἀλλὰ σεῖς τὸν ἐκάνατε φωληὰ ληστῶν » .
Καὶ κάθε ἡμέραν ἐδίδασκε εἰς τὸν ναόν , οἱ δὲ ἀρχιερεῖς καὶ οἱ γραμματεῖς καὶ οἱ προύχοντες τοῦ λαοῦ ἐζητοῦσαν νὰ τὸν ἐξολοθρεύσουν ,
ἀλλὰ δὲν ἤξεραν τί νὰ κάνουν , διότι ὅλος ὁ λαὸς τὸν ἄκουε μὲ μεγάλην προσοχήν .
Ὅταν μίαν ἡμέραν ἐδίδασκε τὸν λαὸν εἰς τὸν ναὸν καὶ ἐκήρυττε τὸ χαρμόσυνον ἄγγελμα , τὸν ἐπλησίασαν οἱ ἱερεῖς καὶ οἱ γραμματεῖς μαζὶ μὲ τοὺς πρεσβυτέρους
καὶ τοῦ εἶπαν , « Πές μας μὲ ποιάν ἐξουσίαν κάνεις αὐτὰ καὶ ποιός σου ἔδωκε τὴν ἐξουσίαν αὐτήν ; » .
Αὐτὸς τοὺς ἀπεκρίθη , « Θὰ σᾶς κάνω καὶ ἐγὼ μίαν ἐρώτησιν : πέστε μου ,
τὸ βάπτισμα τοῦ Ἰωάννου ἦτο ἀπὸ τὸν οὐρανὸν ἢ ἀπὸ τοὺς ἀνθρώπους ; » .
Αὐτοὶ συζητοῦσαν μεταξύ τους καὶ ἔλεγαν , « Ἐὰν ποῦμε , « Ἀπὸ τὸν οὐρανὸν » , θὰ μᾶς πῇ « Γιατί δὲν ἐπιστέψατε σ᾽ αὐτόν ; » .
Ἐὰν ποῦμε , « Ἀπὸ τοὺς ἀνθρώπους » , ὅλος ὁ λαὸς θὰ μᾶς λιθοβολήσῃ , διότι ἔχει πεισθῆ ὅτι ὁ Ἰωάννης εἶναι προφήτης » .
Ἀπεκρίθησαν ὅτι δὲν γνωρίζουν ἀπὸ ποῦ .
Καὶ ὁ Ἰησοῦς τοὺς εἶπε , « Οὔτε καὶ ἐγὼ σᾶς λέγω μὲ ποιάν ἐξουσίαν κάνω αὐτά » .
Ἄρχισε δὲ νὰ λέγῃ εἰς τὸν λαὸν τὴν παραβολὴν αὐτήν : « Κάποιος ἄνθρωπος ἐφύτεψε ἕνα ἀμπέλι , τὸ ἐνοίκιασε εἰς γεωργοὺς καὶ ἔφυγε εἰς ξένην χώραν διὰ πολλὰ χρόνια .
Τὸν κατάλληλον καιρὸν ἔστειλε πρὸς τοὺς γεωργοὺς ἕνα δοῦλον , διὰ νὰ τοῦ δώσουν ἀπὸ τοὺς καρποὺς τοῦ ἀμπελιοῦ . Οἱ γεωργοὶ ὅμως τὸν ἔδιωξαν μὲ ἀδειανὰ χέρια , ἀφοῦ τὸν ἔδειραν .
Τοὺς ἔστειλε πάλιν ἄλλον δοῦλον , ἀλλὰ καὶ αὐτὸν ἀφοῦ τὸν ἔδειραν καὶ τὸν ἔβρισαν , τὸν ἔδιωξαν μὲ ἀδειανὰ χέρια .
Καὶ ἔστειλε πάλιν τρίτον . Ἀλλ᾽ αὐτοὶ καὶ τοῦτον ἐτραυμάτισαν καὶ τὸν ἔδιωξαν .
Εἶπε τότε ὁ κύριος τοῦ ἀμπελιοῦ , « Τί νὰ κάνω ; Θὰ στείλω τὸν υἱόν μου τὸν ἀγαπητόν , ἴσως ὅταν ἰδοῦν αὐτὸν θὰ τὸν σεβασθοῦν » .
Ὅταν ὅμως τὸν εἶδαν οἱ γεωργοί , συζητοῦσαν μεταξύ τους καὶ ἔλεγαν , « Αὐτὸς εἶναι ὁ κληρονόμος · ἐμπρός , ἂς τὸν σκοτώσωμεν , διὰ νὰ γίνῃ δική μας ἡ κληρονομία » .
Καὶ ἀφοῦ τὸν ἔβγαλαν ἔξω ἀπὸ τὸ ἀμπέλι , τὸν ἐσκότωσαν . Τί θὰ κάνῃ λοιπὸν εἰς αὐτοὺς ὁ κύριος τοῦ ἀμπελιοῦ ;
Θὰ ἔλθῃ καὶ θὰ ἐξολοθρεύσῃ τοὺς γεωργοὺς αὐτοὺς καὶ θὰ δώσῃ τὸ ἀμπέλι σὲ ἄλλους » . Ὅταν τὸ ἄκουσαν , εἶπαν , « Μὴ γένοιτο » .
Αὐτὸς τοὺς ἐκύτταξε εἰς τὰ μάτια καὶ εἶπε , « Τί σημαίνει αὐτὸ ποὺ εἶναι γραμμένον , Ὁ λίθος ποὺ ἀπέρριψαν οἱ οἰκοδόμοι , ἔγινε ἀκρογωνιαῖος λίθος ;
Ὅποιος πέσῃ ἐπάνω σ᾽ ἐκείνη τὴν πέτρα θὰ συντριβῇ · εἰς ὅποιον δὲ πέσῃ θὰ τὸν κάνῃ κομμάτια » .
Οἱ γραμματεῖς καὶ οἱ ἀρχιερεῖς ἐζήτησαν ἐκείνην τὴν ὥραν νὰ βάλουν χέρι ἐπάνω του , διότι ἐκατάλαβαν ὅτι τὴν παραβολὴν τὴν εἶπε γι᾽ αὐτούς , ἀλλὰ ἐφοβοῦντο τὸν λαόν .
Ἐκαιροφυλακτοῦσαν λοιπὸν καὶ ἔστειλαν κατασκόπους οἱ ὁποῖοι ὑπεκρίνοντο τοὺς εὐσεβεῖς , διὰ νὰ βροῦν κάποιον λόγον του γιὰ πρόσχημα ὥστε νὰ τὸν παραδώσουν εἰς τὴν ἀρχὴν καὶ τὴν ἐξουσίαν τοῦ ἡγεμόνος .
Καὶ τὸν ἐρώτησαν , « Διδάσκαλε , γνωρίζομεν ὅτι ὅσα λέγεις καὶ διδάσκεις εἶναι ὀρθὰ καὶ δὲν λαβαίνεις ὑπ᾽ ὄψιν σου πρόσωπον ἀνθρώπου ἀλλὰ διδάσκεις ἀληθινὰ τὸν δρόμον τοῦ Θεοῦ .
Μᾶς ἐπιτρέπεται νὰ δίνωμεν φόρον εἰς τὸν Καίσαρα ἢ ὄχι ; » .
Αὐτὸς ἀντελήφθη τὴν πονηρίαν τους καὶ τοὺς εἶπε , « Διατί μὲ πειράζετε ;
Δείξατέ μου ἕνα δηνάριον . Τίνος εἰκόνα καὶ ἐπιγραφὴν ἔχει ; » . Ἐκεῖνοι ἀπεκρίθησαν , « Τοῦ Καίσαρος » .
Τότε αὐτὸς τοὺς εἶπε , « Δῶστε λοιπὸν εἰς τὸν Καίσαρα ὅσα ὀφείλονται εἰς τὸν Καίσαρα καὶ εἰς τὸν Θεὸν ὅσα ὀφείλονται εἰς τὸν Θεόν » .
Καὶ δὲν μπόρεσαν νὰ τὸν ἐνοχοποιήσουν ἀπὸ τὰ λόγια του ἐμπρὸς εἰς τὸν λαόν · ἐθαύμασαν διὰ τὴν ἀπάντησίν του καὶ ἐσιώπησαν .
Μερικοὶ ἀπὸ τοὺς Σαδδουκαίους , οἱ ὁποῖοι λέγουν ὅτι δὲν ὑπάρχει ἀνάστασις νεκρῶν , τὸν ἐπλησίασαν καὶ τὸν ἐρώτησαν ,
« Διδάσκαλε , ὁ Μωϋσῆς μᾶς ἄφησε γραπτὴν ἐντολὴν ὅτι ἐὰν ὁ ἀδελφὸς κάποιου ἔχῃ γυναῖκα καὶ πεθάνῃ ἄτεκνος , ὀφείλει ὁ ἀδελφός του νὰ πάρῃ τὴν γυναῖκα καὶ νὰ γεννήσῃ ἀπόγονον τοῦ ἀδελφοῦ του .
Ὑπῆρχαν λοιπὸν ἑπτὰ ἀδελφοί . Ὁ πρῶτος ἐπῆρε γυναῖκα καὶ πέθανε ἄτεκνος ·
ὁ δεύτερος ἐπῆρε τὴν γυναῖκα ἀλλὰ πέθανε καὶ αὐτὸς ἄτεκνος ·
ἐπίσης τὴν ἐπῆρε ὁ τρίτος , καὶ κατὰ τὸν ἴδιο τρόπο καὶ οἱ ἑπτὰ δὲν ἄφησαν παιδιὰ καὶ πέθαναν .
Τελευταία ἀπὸ ὅλους πέθανε καὶ ἡ γυναῖκα .
Κατὰ τὴν ἀνάστασιν λοιπὸν ποίου ἀπ᾽ αὐτοὺς θὰ εἶναι σύζυγος ; Διότι καὶ οἱ ἑπτὰ τὴν εἶχαν σύζυγον » .
Ὁ Ἰησοῦς τοὺς ἀπεκρίθη , « Οἱ ἄνθρωποι τοῦ κόσμου τούτου νυμφεύονται καὶ ὑπανδρεύονται ,
ἀλλ᾽ ἐκεῖνοι ποὺ ἐκρίθησαν ἄξιοι νὰ κερδήσουν τὸν κόσμον ἐκεῖνον καὶ τὴν ἀνάστασιν ἐκ νεκρῶν , οὔτε νυμφεύονται οὔτε ὑπανδρεύονται ,
οὔτε εἶναι δυνατὸν νὰ πεθάνουν πλέον , διότι εἶναι ἴσοι πρὸς τοὺς ἀγγέλους καὶ εἶναι υἱοὶ τοῦ Θεοῦ , ἐφ᾽ ὅσον εἶναι συμμέτοχοι τῆς ἀναστάσεως .
Ὅτι θὰ ἀναστηθοῦν οἱ νεκροί , τὸ ἔκανε γνωστὸν καὶ ὁ Μωϋσῆς εἰς τὸ μέρος περὶ τῆς βάτου , ὅπου λέγει διὰ τὸν Κύριον ὅτι εἶναι ὁ Θεὸς τοῦ Ἀβραάμ , καὶ Θεὸς τοῦ Ἰσαάκ , καὶ Θεὸς τοῦ Ἰακώβ .
Ὁ Θεὸς δὲ δὲν εἶναι Θεὸς νεκρῶν ἀλλὰ ζώντων · γι᾽ αὐτὸν ὅλοι εἶναι ζωντανοί » .
Μερικοὶ ἀπὸ τοὺς γραμματεῖς ἀπεκρίθησαν , « Διδάσκαλε , καλὰ εἶπες » .
Καὶ δὲν ἐτολμοῦσαν πλέον νὰ τὸν ἐρωτήσουν διὰ τίποτε .
Εἶπε δὲ εἰς αὐτούς , « Πῶς λέγουν ὅτι ὁ Χριστὸς εἶναι υἱὸς τοῦ Δαυΐδ ;
Ὁ ἴδιος ὁ Δαυῒδ λέγει εἰς τὸ βιβλίον τῶν Ψαλμῶν , Εἶπε ὁ Κύριος εἰς τὸν Κύριόν μου · κάθησε εἰς τὰ δεξιά μου ,
ἕως ὅτου κάνω τοὺς ἐχθρούς σου ὑποπόδιον τῶν ποδῶν σου .
Ὥστε ὁ Δαυῒδ τὸν ὀνομάζει Κύριον · πῶς λοιπὸν εἶναι δυνατὸν νὰ εἶναι υἱός του ; » .
Ἐνῷ ὅλος ὁ λαὸς ἄκουε , εἶπε εἰς τοὺς μαθητάς του ,
« Προσέχετε τοὺς γραμματεῖς , εἰς τοὺς ὁποίους ἀρέσει νὰ κυκλοφοροῦν στολισμένοι καὶ ἀγαποῦν τοὺς χαιρετισμοὺς εἰς τὰς ἀγοράς , τὰς πρωτοκαθεδρίας εἰς τὰς συναγωγὰς καὶ τὰς πρώτας θέσεις εἰς τὰ δεῖπνα ,
οἱ ὁποῖοι κατατρώγουν τὰ σπίτια τῶν χηρῶν καὶ γιὰ πρόφασι κάνουν μακρὰς προσευχάς . Αὐτοὶ θὰ λάβουν μεγαλυτέραν τιμωρίαν » .
Ἐσήκωσε τὰ μάτια του καὶ εἶδε τοὺς πλουσίους νὰ βάζουν τὰ δῶρά τους εἰς τὸ θησαυροφυλάκιον .
Εἶδε καὶ μίαν πτωχὴν χήραν νὰ βάζῃ ἐκεῖ δύο λεπτὰ
καὶ εἶπε , « Ἀλήθεια σᾶς λέγω , ὅτι ἡ χήρα αὐτὴ ἡ πτωχὴ ἔβαλε περισσότερα ἀπὸ ὅλους ,
διότι ὅλοι αὐτοὶ ἔβαλαν ἀπὸ τὸ περίσσευμά τους εἰς τὰ δῶρα τοῦ Θεοῦ , ἐνῷ αὐτὴ ἀπὸ τὸ ὑστέρημά της ἔβαλε ὅλα ὅσα εἶχε διὰ τὴν συντήρησίν της » .
Ὅταν μερικοὶ ἔλεγαν διὰ τὸν ναὸν ὅτι εἶναι κοσμημένος μὲ ὡραίους λίθους καὶ ἀφιερώματα , εἶπε ,
« Αὐτὰ ποὺ βλέπετε , θὰ ἔλθουν ἡμέρες ποὺ δὲν θὰ μείνῃ πέτρα ἐπάνω σὲ πέτρα ποὺ νὰ μὴ γκρεμισθῇ » .
Ἐκεῖνοι ἐρώτησαν , « Διδάσκαλε , πότε λοιπὸν θὰ γίνουν αὐτὰ καὶ ποιό θὰ εἶναι τὸ σημεῖον , ὅταν πρόκειται νὰ γίνουν αὐτά ; » .
Αὐτὸς δὲ εἶπε , « Προσέχετε νὰ μὴ πλανηθῆτε , διότι πολλοὶ θὰ ἔλθουν εἰς τὸ ὄνομά μου καὶ θὰ λέγουν , « Ἐγὼ εἶμαι » καὶ « Ὁ καιρὸς ἐπλησίασε » . Μὴ τοὺς ἀκολουθήσετε .
Καὶ ὅταν ἀκούσετε πολέμους καὶ ἀκαταστασίες , μὴ φοβηθῆτε . Πρέπει πρῶτα νὰ γίνουν αὐτά , ἀλλὰ δὲν ἀκολουθεῖ ἀμέσως τὸ τέλος » .
Ὕστερα τοὺς εἶπε , « Θὰ σηκωθῇ ἔθνος ἐναντίον ἔθνους καὶ βασίλειον ἐναντίον βασιλείου .
Θὰ γίνουν σεισμοὶ μεγάλοι κατὰ τόπους καὶ πεῖνα καὶ ἐπιδημίαι καὶ φοβερὰ φαινόμενα καὶ μεγάλα σημεῖα ἀπὸ τὸν οὐρανόν .
Πρὶν γίνουν ὅλα αὐτά , θὰ βάλουν τὰ χέρια ἐπάνω σας καὶ θὰ σᾶς καταδιώξουν καὶ θὰ σᾶς παραδώσουν εἰς τὰς συναγωγὰς καὶ εἰς τὰς φυλακάς , καὶ θὰ σᾶς ὁδηγήσουν εἰς βασιλεῖς καὶ ἡγεμόνας ἐξ αἰτίας τοῦ ὀνόματός μου .
Αὐτὰ θὰ εἶναι γιὰ σᾶς εὐκαιρία διὰ νὰ δώσετε μαρτυρίαν .
Θυμηθῆτε λοιπὸν νὰ μὴ προετοιμάζετε τὴν ἀπολογίαν σας ,
διότι ἐγὼ θὰ σᾶς δώσω στόμα καὶ σοφίαν , πρὸς τὴν ὁποίαν ὅλοι οἱ ἀντίπαλοί σας δὲν θὰ μπορέσουν νὰ ἀντισταθοῦν οὔτε νὰ ἀντείπουν .
Θὰ παραδοθῆτε δὲ καὶ ἀπὸ γονεῖς καὶ ἀδελφοὺς καὶ ἀπὸ συγγενεῖς καὶ φίλους καὶ θὰ θανατώσουν μερικοὺς ἀπὸ σᾶς
καὶ θὰ σᾶς μισοῦν ὅλοι ἐξ αἰτίας τοῦ ὀνόματός μου .
Ἀλλὰ δὲν θὰ χαθῇ οὔτε μιὰ τρίχα ἀπὸ τὸ κεφάλι σας ·
μὲ τὴν ὑπομονήν σας θὰ κερδίσετε τὴν ζωήν σας .
Ὅταν δὲ ἰδῆτε νὰ κυκλώνεται ἡ Ἱερουσαλὴμ ἀπὸ στρατούς , τότε νὰ ξέρετε ὅτι ἐπλησίασε ἡ ἐρήμωσίς της .
Τότε ἐκεῖνοι ποὺ θὰ εἶναι εἰς τὴν Ἰουδαίαν ἂς φύγουν εἰς τὰ βουνὰ καὶ ἐκεῖνοι ποὺ θὰ εἶναι εἰς τὴν πόλιν ἂς φύγουν ἔξω καὶ ἐκεῖνοι ποὺ θὰ εἶναι εἰς τὴν ὕπαιθρον ἂς μὴ μποῦν εἰς τὴν πόλιν ,
διότι ἡμέραι ἐκδικήσεως θὰ εἶναι αὐταί , διὰ νὰ ἐκπληρωθοῦν ὅλα τὰ γραμμένα .
Ἀλλοίμονον εἰς τὰς γυναῖκας ποὺ θὰ εἶναι ἔγκυοι καὶ θὰ θηλάζουν κατ᾽ ἐκείνας τὰς ἡμέρας , διότι θὰ εἶναι δυστυχία μεγάλη εἰς τὴν χώραν καὶ ὀργὴ εἰς τὸν λαὸν τοῦτον .
Θὰ πέσουν ἐν στόματι μαχαίρας , θὰ ὁδηγηθοῦν αἰχμάλωτοι εἰς ὅλα τὰ ἔθνη καὶ ἡ Ἱερουσαλὴμ θὰ καταπατῆται ἀπὸ ἐθνικούς , ἕως ὅτου συμπληρωθοῦν οἱ χρόνοι τῶν ἐθνικῶν .
Θὰ γίνουν σημεῖα εἰς τὸν ἥλιον , εἰς τὴν σελήνην καὶ εἰς τὰ ἄστρα καὶ εἰς τὴν γῆν ἀγωνία τῶν ἐθνῶν ἀπὸ τὴν ἀμηχανίαν τους ἕνεκα τοῦ ἤχου καὶ τῆς ἀναταραχῆς τῆς θαλάσσης .
Θὰ λιποθυμοῦν ἄνθρωποι ἀπὸ τὸν φόβον τους καὶ τὴν ἀναμονὴν τῶν ἐπερχομένων εἰς τὸν κόσμον , διότι αἱ δυνάμεις τῶν οὐρανῶν θὰ σαλευθοῦν .
Καὶ τότε θὰ ἰδοῦν τὸν Υἱὸν τοῦ ἀνθρώπου νὰ ἔρχεται μέσα σὲ σύννεφο μὲ δύναμιν καὶ δόξαν πολλήν .
Ὅταν ἀρχίσουν νὰ γίνωνται αὐτά , τότε κυττάξτε πρὸς τὰ πάνω καὶ σηκῶστε τὰ κεφάλια σας , διότι πλησιάζει ἡ ἀπολύτρωσίς σας » .
Καὶ εἶπε μίαν παραβολήν : « Παρατηρῆστε τὴν συκιὰ καὶ ὅλα τὰ δένδρα .
Ὅταν ἤδη βλαστήσουν , βλέπετε καὶ καταλαβαίνετε μόνοι σας ὅτι πλησιάζει πιὰ τὸ καλοκαίρι .
Ἔτσι καὶ ὅταν ἰδῆτε νὰ γίνωνται αὐτά , νὰ γνωρίζετε ὅτι εἶναι πλησίον ἡ βασιλεία τοῦ Θεοῦ .
Ἀλήθεια σᾶς λέγω , ὅτι δὲν θὰ περάσῃ ἡ γενεὰ αὐτή , πρὶν γίνουν ὅλα αὐτά .
Ὁ οὐρανὸς καὶ ἡ γῆ θὰ παρέλθουν , οἱ λόγοι μου ὅμως δὲν θὰ παρέλθουν .
Προσέχετε δὲ τὸν ἑαυτόν σας μήπως οἱ καρδιές σας γίνουν βαρειὲς ἀπὸ κραιπάλην καὶ μέθην καὶ ἀπὸ φροντίδες βιοτικὲς καὶ σᾶς ἔλθῃ ἔξαφνα ἡ ἡμέρα ἐκείνη ,
διότι θὰ ἔλθῃ σὰν παγίδα σ᾽ ὅλους ποὺ κάθονται εἰς ὅλην τὴν γῆν .
Ἀγρυπνεῖτε λοιπόν , προσευχόμενοι πάντοτε διὰ νὰ καταξιωθῆτε νὰ ἀποφύγετε ὅλα αὐτὰ ποὺ μέλλουν νὰ γίνουν καὶ νὰ σταθῆτε ἐμπρὸς εἰς τὸν Υἱὸν τοῦ ἀνθρώπου » .
Τὴν ἡμέραν ἐδίδασκε εἰς τὸν ναόν , καὶ τὴν νύχτα ἔβγαινε καὶ διενυκτέρευε εἰς τὸ ὄρος , τὸ ὀνομαζόμενον Ἐλαιῶν ·
καὶ ὅλος ὁ λαὸς ἐρχότανε ἀπὸ τὸ πρωῒ πρὸς αὐτὸν εἰς τὸν ναὸν διὰ νὰ τὸν ἀκούῃ .
Ἐπλησίαζε ἡ ἑορτὴ τῶν ἀζύμων , ἡ ὁποία ὀνομάζεται Πάσχα .
Καὶ ἐζητοῦσαν οἱ ἀρχιερεῖς καὶ οἱ γραμματεῖς τρόπον νὰ τὸν σκοτώσουν , διότι ἐφοβοῦντο τὸν λαόν .
Ἐμπῆκε δὲ ὁ Σατανᾶς εἰς τὸν Ἰούδαν , ποὺ ὠνομάζετο Ἰσκαριώτης καὶ ἦτο ἕνας ἀπὸ τοὺς δώδεκα
καὶ ἐπῆγε καὶ συνεζήτησε μὲ τοὺς ἀρχιερεῖς καὶ τοὺς ἀξιωματικοὺς τοῦ ναοῦ τὸ πῶς θὰ τοὺς τὸν παραδώσῃ .
Καὶ αὐτοὶ ἐχάρηκαν καὶ ἀνέλαβαν νὰ τοῦ δώσουν χρήματα .
Αὐτὸς συμφώνησε καὶ ζητοῦσε εὐκαιρίαν νὰ τοὺς τὸν παραδώσῃ ὅταν δὲν θὰ παρευρίσκετο κόσμος .
Ἦλθε δὲ ἡ ἡμέρα τῶν ἀζύμων , κατὰ τὴν ὁποίαν ἔπρεπε νὰ θυσιάσουν τὸ πάσχα
καὶ ἔστειλε ὁ Ἰησοῦς τὸν Πέτρον καὶ τὸν Ἰωάννην καὶ τοὺς εἶπε , « Πηγαίνετε , ἑτοιμάστε μας τὸ πάσχα , διὰ νὰ τὸ φάγωμεν » .
Αὐτοὶ τοῦ εἶπαν , « Ποῦ θέλεις νὰ τὸ ἑτοιμάσωμε ; » .
Ἐκεῖνος δὲ τοὺς εἶπε , « Ὅταν θὰ μπῆτε στὴν πόλι , θὰ σᾶς συναντήσῃ κάποιος ποὺ θὰ κρατῇ μία στάμνα μὲ νερό · ἀκολουθῆστέ τον στὸ σπίτι ποὺ θὰ μπῇ
καὶ θὰ πῆτε εἰς τὸν οἰκοδεσπότην τοῦ σπιτιοῦ , « Ὁ Διδάσκαλος σοῦ παραγγέλλει , Ποῦ εἶναι τὸ κατάλυμα , ὅπου θὰ φάγω τὸ πάσχα μαζὶ μὲ τοὺς μαθητάς μου ; » .
Καὶ ἐκεῖνος θὰ σᾶς δείξῃ ἕνα μεγάλο στρωμένο ἀνῶγι · ἐκεῖ ἑτοιμάστε » .
Ὅταν ἐπῆγαν , βρῆκαν ὅπως τοὺς εἶχε πῆ καὶ ἑτοίμασαν τὸ πάσχα .
Καὶ ὅταν ἦλθε ἡ ὥρα , ἐκάθησε εἰς τὸ τραπέζι καὶ οἱ δώδεκα ἀπόστολοι μαζί του .
Καὶ τοὺς εἶπε , « Πολὺ ἐπεθύμησα νὰ φάγω τοῦτο τὸ πάσχα μαζί σας προτοῦ νὰ πάθω ,
διότι σᾶς λέγω ὅτι δὲν θὰ τὸ φάγω πλέον , ἕως ὅτου συντελεσθῇ εἰς τὴν βασιλείαν τοῦ Θεοῦ » .
Ὅταν ἐπῆρε τὸ ποτήριον , εὐχαρίστησε τὸν Θεὸν καὶ εἶπε , « Λάβετε τοῦτο καὶ διαμοιράσατέ το μεταξύ σας ,
διότι σᾶς λέγω , ὅτι ἀπὸ τώρα καὶ εἰς τὸ ἑξῆς δὲν θὰ πιῶ ἀπὸ τὸ προϊὸν τοῦτο τῆς ἀμπέλου , ὥς ποὺ νὰ ἔλθῃ ἡ βασιλεία τοῦ Θεοῦ » .
Καὶ ἐπῆρε ἄρτον καὶ ἀφοῦ εὐχαρίστησε τὸν Θεόν , τὸν ἔκοψε σὲ τεμάχια , τοὺς τὸν ἔδωκε καὶ εἶπε , « Τοῦτο εἶναι τὸ σῶμά μου , τὸ ὁποῖον δίδεται πρὸς χάριν σας · τοῦτο κάνετε εἰς ἀνάμνησίν μου » .
Καὶ ἐπῆρε ἐπίσης τὸ ποτήριον μετὰ τὸ δεῖπνον καὶ εἶπε , « Αὐτὸ τὸ ποτήριον εἶναι ἡ νέα διαθήκη ποὺ σφραγίζεται μὲ τὸ αἷμα μου , τὸ ὁποῖον χύνεται πρὸς χάριν σας .
Ἀλλὰ νά , τὸ χέρι ἐκείνου ποὺ θὰ μὲ παραδώσῃ εἶναι μαζί μου ἐπάνω εἰς τὸ τραπέζι .
Καὶ ὁ μὲν Υἱὸς τοῦ ἀνθρώπου πηγαίνει σύμφωνα πρὸς τὸ ὡρισμένον , ἀλλοίμονον ὅμως εἰς τὸν ἄνθρωπον ἐκεῖνον , διὰ τοῦ ὁποίου παραδίδεται » .
Αὐτοὶ ἄρχισαν νὰ συζητοῦν μεταξύ τους ποιός ἆραγε ἀπὸ αὐτοὺς εἶναι ἐκεῖνος , ποὺ πρόκειται νὰ τὸ κάνῃ .
Ἔγινε δὲ καὶ φιλονικεία μεταξύ τους περὶ τοῦ ποιός ἀπὸ αὐτοὺς φαίνεται νὰ εἶναι μεγαλύτερος .
Αὐτὸς δὲ τοὺς εἶπε , « Οἱ βασιλεῖς τῶν ἐθνῶν γίνονται κύριοι αὐτῶν καὶ ἐκεῖνοι ποὺ τὰ ἐξουσιάζουν ὀνομάζονται εὐεργέται .
Σεῖς ὅμως μὴ κάνετε τὸ ἴδιο , ἀλλ᾽ ὁ μεγαλύτερος μεταξύ σας ἂς φέρεται ὅπως ὁ νεώτερος καὶ ὁ ἀρχηγὸς σὰν ὑπηρέτης .
Διότι ποιός εἶναι μεγαλύτερος , ἐκεῖνος ποὺ κάθεται εἰς τὸ τραπέζι ἢ ἐκεῖνος ποῦ ὑπηρετεῖ ; Δὲν εἶναι ἐκεῖνος ποὺ κάθεται εἰς τὸ τραπέζι ; Ἐγὼ ὅμως εἶμαι μεταξύ σας σὰν ὑπηρέτης .
Σεῖς εἶσθε ἐκεῖνοι ποὺ ἐμείνατε μαζί μου κατὰ τὰς δοκιμασίας μου ·
καὶ ὅπως ὁ Πατέρας μου ἔθεσε εἰς τὴν διάθεσίν μου βασιλείαν καὶ ἐγὼ διαθέτω διὰ σᾶς
διὰ νὰ τρώγετε καὶ νὰ πίνετε εἰς τὸ τραπέζι μου εἰς τὴν βασιλείαν μου καὶ θὰ καθήσετε ἐπάνω σὲ θρόνους , διὰ νὰ δικάζετε τὰς δώδεκα φυλὰς τοῦ Ἰσραήλ » .
Εἶπε δὲ ὁ Κύριος , « Σίμων , Σίμων , ὁ Σατανᾶς σᾶς ἐζήτησε διὰ νὰ σᾶς κοσκινίσῃ ὅπως τὸ σιτάρι ,
ἐγὼ ὅμως προσευχήθηκα γιὰ σὲ διὰ νὰ μὴ σὲ ἐγκαταλείψῃ ἡ πίστις σου καὶ σύ , ὅταν ποτὲ ἐπιστρέψῃς , στήριξε τοὺς ἀδελφούς σου » .
Ἐκεῖνος τοῦ εἶπε , « Κύριε , εἶμαι ἕτοιμος νὰ πάω μαζί σου καὶ σὲ φυλακὴν καὶ σὲ θάνατον » .
Ὁ Ἰησοῦς τοῦ εἶπε , « Σοῦ λέγω , Πέτρε , ὅτι πρὶν ἀκόμη λαλήσῃ σήμερα ὁ πετεινός , θὰ μὲ ἀπαρνηθῇς τρεῖς φορὲς ὅτι δὲν μὲ ξέρεις » .
Καὶ τοὺς εἶπε , « Ὅταν σᾶς ἔστειλα χωρὶς βαλάντιον καὶ σάκκον καὶ ὑποδήματα , μήπως ἐστερηθήκατε τίποτε ; » . Αὐτοὶ δὲ εἶπαν , « Τίποτε » .
Τότε τοὺς εἶπε , « Ἀλλὰ τώρα ἐκεῖνος ποὺ ἔχει βαλάντιον , ἂς τὸ πάρῃ , ὁμοίως καὶ τὸν σάκκον , καὶ ἐκεῖνος ποὺ δὲν ἔχει μαχαίρι ἂς πωλήσῃ τὰ ἐνδύματά του καὶ ἂς ἀγοράσῃ .
Διότι σᾶς λέγω , ὅτι πρέπει νὰ ἐκπληρωθῇ εἰς ἐμὲ καὶ τοῦτο ποὺ εἶναι γραμμένον : Καὶ συγκαταριθμήθηκε μεταξὺ τῶν ἀνόμων · καὶ ἔτσι ὅσα ἀφοροῦν ἐμὲ λαμβάνουν τέλος » .
Ἐκεῖνοι τοῦ εἶπαν , « Κύριε , νά , ὑπάρχουν δύο μαχαίρια ἐδῶ » . Αὐτὸς δὲ εἶπε , « Φθάνει πιά » .
Ὕστερα ἐβγῆκε καὶ ἐπῆγε , ὅπως ἐσυνείθιζε , εἰς τὸ ὄρος τῶν Ἐλαιῶν · τὸν ἀκολούθησαν δὲ καὶ οἱ μαθηταί του .
Ὅταν ἔφθασε εἰς τὸν τόπον , τοὺς εἶπε , « Προσευχηθῆτε , διὰ νὰ μὴ πέσετε εἰς πειρασμόν » .
Καὶ ἀποχωρίσθηκε ἀπὸ αὐτοὺς εἰς ἀπόστασιν πετροβολιᾶς καὶ ἀφοῦ ἐγονάτισε , προσευχότανε ,
καὶ ἔλεγε , « Πατέρα , ἐὰν θέλῃς , ἀπομάκρυνε τὸ ποτῆρι τοῦτο ἀπὸ ἐμέ , πλὴν ἂς μὴ γίνῃ τὸ θέλημά μου ἀλλὰ τὸ δικό σου » .
Ἐμφανίσθηκε δὲ εἰς αὐτὸν ἄγγελος ἀπὸ τὸν οὐρανόν , ὁ ὁποῖος τὸν ἐνίσχυε .
Καὶ ἐπειδὴ περιέπεσε εἰς ἀγωνίαν , προσευχότανε θερμότερα , καὶ ὁ ἱδρώς του ἔγινε σὰν σταγόνες αἵματος , ποὺ ἔπεφταν εἰς τὴν γῆν .
Ὅταν ἐσηκώθηκε ἀπὸ τὴν προσευχήν , ἦλθε εἰς τοὺς μαθητάς του καὶ τοὺς εὑρῆκε νὰ κοιμοῦνται ἀπὸ τὴν λύπην ,
καὶ τοὺς εἶπε , « Γιατί κοιμᾶσθε ; Σηκωθῆτε καὶ προσευχηθῆτε , διὰ νὰ μὴ πέσετε εἰς πειρασμόν » .
Ἐνῷ ἀκόμη μιλοῦσε , ἔρχεται ὄχλος , καὶ ὁ καλούμενος Ἰούδας , ἕνας ἀπὸ τοὺς δώδεκα , ἦτο ἐπὶ κεφαλῆς , καὶ ἐπλησίασε τὸν Ἰησοῦν διὰ νὰ τὸν φιλήσῃ .
Ὁ Ἰησοῦς τοῦ εἶπε , « Ἰούδα , μὲ φίλημα παραδίδεις τὸν Υἱὸν τοῦ ἀνθρώπου ; » .
Ὅταν ἐκεῖνοι ποὺ τὸν ἀκολουθοῦσαν ἀντελήφθησαν τί θὰ συνέβαινε , τοῦ εἶπαν , « Κύριε , νὰ κτυπήσωμε μὲ τὸ μαχαίρι ; » .
Καὶ ἕνας ἀπὸ αὐτοὺς ἐκτύπησε τὸν δοῦλον τοῦ ἀρχιερέως καὶ τοῦ ἀπέκοψε τὸ δεξὶ αὐτί .
Τότε ὁ Ἰησοῦς εἶπε , « Ἀφῆστε τὰ πράγματα ἕως ἐδῶ » . Καὶ ἄγγιξε τὸ αὐτὶ τοῦ δούλου καὶ τὸν ἐθεράπευσε .
Καὶ εἶπε πρὸς τοὺς ἀρχιερεῖς καὶ τοὺς ἀξιωματικοὺς τοῦ ναοῦ καὶ πρεσβυτέρους , οἱ ὁποῖοι εἶχαν ἔλθει ἐναντίον του , « Σὰν νὰ ἤμουν ληστὴς ἐβγήκατε μὲ μαχαίρια καὶ ξύλα ;
Ὅταν ἤμουν κάθε ἡμέρα μαζί σας εἰς τὸν ναόν , δὲν ἁπλώσατε τὰ χέρια ἐπάνω μου . Ἀλλ᾽ αὐτὴ εἶναι ἡ ὥρα σας καὶ ἡ ἐξουσία τοῦ σκότους » .
Ὅταν τὸν συνέλαβαν , τὸν ἔφεραν καὶ τὸν ἔμπασαν εἰς τὴν οἰκίαν τοῦ ἀρχιερέως . Ὁ δὲ Πέτρος ἀκολουθοῦσε ἀπὸ μακρυά .
Ἄναψαν φωτιὰ εἰς τὸ μέσον τῆς αὐλῆς καὶ ἐκάθησαν ὅλοι μαζί , ἐκάθησε δὲ καὶ ὁ Πέτρος μεταξύ τους .
Μία ὑπηρέτρια τὸν εἶδε νὰ κάθεται κοντὰ στὴν φωτιά , τὸν ἐκύτταξε καλά , καὶ εἶπε , « Καὶ αὐτὸς ἤτανε μαζί του » .
Ἀλλ᾽ αὐτὸς τὸ ἀρνήθηκε καὶ εἶπε , « Γυναῖκα , δὲν τὸν ξέρω » .
Ὕστερα ἀπὸ λίγο ἕνας ἄλλος , ὅταν τὸν εἶδε , εἶπε , « Καὶ σὺ εἶσαι ἀπ᾽ αὐτούς » . Ἀλλ᾽ ὁ Πέτρος εἶπε , « Ἄνθρωπε , δὲν εἶμαι » .
Ἀφοῦ ἐπέρασε περίπου μιὰ ὥρα , κάποιος ἄλλος εἶπε μὲ βεβαιότητα , « Πραγματικά , καὶ αὐτὸς ἤτανε μαζί του , διότι εἶναι Γαλιλαῖος » .
Ἀλλ᾽ ὁ Πέτρος εἶπε , « Ἄνθρωπε , δὲν ξέρω τί λές » . Καὶ ἀμέσως , ἐνῷ ἀκόμη αὐτὸς μιλοῦσε , ἐλάλησε ὁ πετεινός .
Ὁ Κύριος ἐγύρισε καὶ ἐκύτταξε κατὰ πρόσωπον τὸν Πέτρον καὶ ἐθυμήθηκε ὁ Πέτρος τὸν λόγον τοῦ Κυρίου , ὅταν τοῦ εἶπε , « Πρὶν λαλήσῃ ὁ πετεινός , θὰ μὲ ἀπαρνηθῇς τρεῖς φορές » .
Καὶ ἐβγῆκε ἔξω καὶ ἔκλαψε πικρά .
Οἱ ἄνδρες ποὺ ἐκρατοῦσαν τὸν Ἰησοῦν , τὸν ἐνέπαιζαν καὶ τὸν ἔδερναν .
Τοῦ ἐκάλυψαν τὴν κεφαλήν , τὸν ἐκτυποῦσαν εἰς τὸ πρόσωπον καὶ τὸν ἐρωτοῦσαν , « Προφήτευσε ποιός εἶναι ἐκεῖνος ποὺ σ᾽ ἐκτύπησε » ,
καὶ πολλὲς ἄλλες βλασφημίες τοῦ ἔλεγαν .
Ὅταν ἐξημέρωσε , ἐμαζεύθηκαν οἱ πρεσβύτεροι τοῦ λαοῦ , ἀρχιερεῖς καὶ γραμματεῖς , καὶ τὸν ἔφεραν εἰς τὸ συνέδριόν τους καὶ τοῦ λέγουν ,
« Πές μας , ἐσὺ εἶσαι ὁ Χριστός ; » . Ὁ Ἰησοῦς τοὺς ἀπεκρίθη , « Ἐὰν σᾶς πῶ , δὲν θὰ μὲ πιστέψετε ·
καὶ ἐὰν σᾶς ἐρωτήσω , δὲν θὰ μοῦ ἀποκριθῆτε οὔτε θὰ μὲ ἀπολύσετε ·
ἀπὸ τώρα ὁ Υἱὸς τοῦ ἀνθρώπου θὰ κάθεται εἰς τὰ δεξιὰ τῆς δυνάμεως τοῦ Θεοῦ » .
Καὶ εἶπαν ὅλοι , « Σὺ λοιπὸν εἶσαι ὁ Υἱὸς τοῦ Θεοῦ ; » . Καὶ αὐτὸς ἀπήντησε , « Σεῖς λέτε ὅτι ἐγὼ εἶμαι » .
Αὐτοὶ εἶπαν , « Τί ἄλλη μαρτυρία μᾶς χρειάζεται ; Τὸ ἀκούσαμε ἐμεῖς οἱ ἴδιοι ἀπὸ τὸ στόμα του » .
Τότε ἐσηκώθηκαν ὅλα τὰ μέλη τοῦ συνεδρίου καὶ τὸν ἔφεραν εἰς τὸν Πιλᾶτον .
Καὶ ἄρχισαν νὰ τὸν κατηγοροῦν λέγοντες , « Εὑρήκαμεν αὐτὸν τὸν ἄνθρωπον νὰ διαστρέφῃ τὸ ἔθνος μας , νὰ ἐμποδίζῃ νὰ δίνωμεν φόρους εἰς τὸν Καίσαρα καὶ νὰ λέγῃ διὰ τὸν ἑαυτόν του ὅτι εἶναι ὁ Χριστός , ὁ βασιλεύς » .
Τότε ὁ Πιλᾶτος τὸν ἐρώτησε , « Σὺ εἶσαι ὁ βασιλεὺς τῶν Ἰουδαίων ; » . Ἐκεῖνος δὲ τοῦ ἀπεκρίθη , « Σὺ τὸ λέγεις » .
Ὁ Πιλᾶτος εἶπε τότε εἰς τοὺς ἀρχιερεῖς καὶ εἰς τὰ πλήθη , « Δὲν βρίσκω καμμίαν αἰτίαν κατηγορίας εἰς τὸν ἄνθρωπον αὐτόν » .
Ἀλλ᾽ ἐκεῖνοι ἐπέμεναν καὶ ἔλεγαν ὅτι ἀναταράσσει τὸν λαὸν καὶ διδάσκει εἰς ὅλην τὴν Ἰουδαίαν · ἀφοῦ ἄρχισε ἀπὸ τὴν Γαλιλαίαν ἦλθε ἕως ἐδῶ » .
Ὅταν ὁ Πιλᾶτος ἄκουσε « Γαλιλαίαν » , ἐρώτησε ἐὰν ὁ ἄνθρωπος εἶναι Γαλιλαῖος
καὶ ὅταν ἔμαθε ὅτι εἶναι ἀπὸ τὸ μέρος ποὺ ὑπάγεται εἰς τὴν ἐξουσίαν τοῦ Ἡρώδη , τὸν ἔστειλε εἰς αὐτόν , διότι εὑρίσκετο καὶ ὁ Ἡρώδης εἰς τὰ Ἱεροσόλυμα κατὰ τὰς ἡμέρας ἐκείνας .
Ὅταν ὁ Ἡρώδης εἶδε τὸν Ἰησοῦν , ἐχάρηκε πολύ , διότι ἐπὶ ἀρκετὸν καιρὸν ἤθελε νὰ τὸν ἰδῇ , ἐπειδὴ εἶχε ἀκούσει πολλὰ γι᾽ αὐτὸν καὶ ἤλπιζε νὰ τὸν ἰδῇ νὰ κάνῃ καὶ κανένα θαῦμα .
Τοῦ ὑπέβαλε πολλὰς ἐρωτήσεις , αὐτὸς ὅμως δὲν τοῦ ἔδωσε καμμίαν ἀπόκρισιν .
Ἀλλ᾽ ἐστέκοντο ἐκεῖ οἱ ἀρχιερεῖς καὶ οἱ γραμματεῖς , οἱ ὁποῖοι δριμύτατα τὸν κατηγοροῦσαν .
Τότε ὁ Ἡρώδης μαζὶ μὲ τοὺς στρατιώτας του τὸν ἐξευτέλισε καὶ τὸν ἐνέπαιξε · ὕστερα τοῦ ἐφόρεσε ἕναν λαμπρὸν μανδύαν καὶ τὸν ἔστειλε πάλιν εἰς τὸν Πιλᾶτον .
Τὴν ἡμέραν αὐτὴν ὁ Ἡρώδης καὶ ὁ Πιλᾶτος ἔγιναν φίλοι μεταξύ τους · προηγουμένως ἦσαν εἰς ἔχθραν .
Ὁ Πιλᾶτος συνεκάλεσε τοὺς ἀρχιερεῖς , τοὺς ἄρχοντας καὶ τὸν λαόν ,
καὶ τοὺς εἶπε , « Μοῦ ἐφέρατε τὸν ἄνθρωπον αὐτὸν σὰν ταραξίαν τοῦ λαοῦ ἀλλὰ ἐγώ , ἀφοῦ τὸν ἀνέκρινα ἐνώπιόν σας , δὲν εὑρῆκα εἰς αὐτὸν τίποτε ἀπὸ ὅσα τὸν κατηγορεῖτε .
Ἀλλ᾽ οὔτε καὶ ὁ Ἡρώδης , διὸτι τὸν παρέπεμψε σ᾽ ἐμᾶς . Δὲν ἔχει κάνει τίποτε ἄξιον θανάτου .
Ἀφοῦ λοιπὸν τὸν τιμωρήσω , θὰ τὸν ἀφήσω ἐλεύθερον » .
[ Εἶχε ὑποχρέωσιν νὰ τοὺς ἐλευθερώσῃ ἕνα κατὰ τὴν ἑορτήν ] .
Ἀλλ᾽ ὅλον τὸ πλῆθος ἐφώναξε , « Θανάτωσε τοῦτον , καὶ ἐλευθέρωσέ μας τὸν Βαραββᾶν » ,
ὁ ὁποῖος ἦτο φυλακισμένος διὰ στάσιν ποὺ ἔγινε εἰς τὴν πόλιν καὶ διὰ φόνον .
Ὁ Πιλᾶτος , ἐπειδὴ ἤθελε νὰ ἀπολύσῃ τὸν Ἰησοῦν , τοὺς μίλησε καὶ πάλιν .
Ἀλλ᾽ αὐτοὶ ἐξακολουθοῦσαν νὰ φωνάζουν , « Σταύρωσέ τον , σταύρωσέ τον » .
Διὰ τρίτην φορὰν τοὺς εἶπε , « Τί κακὸν ἔκανε ; Δὲν εὑρῆκα εἰς αὐτὸν τίποτε ἄξιον θανάτου · ἀφοῦ λοιπὸν τὸν τιμωρήσω , θὰ τὸν ἀπολύσω » .
Ἀλλ᾽ αὐτοὶ ἐπέμεναν μὲ δυνατὲς φωνὲς καὶ ἐζητοῦσαν νὰ σταυρωθῇ , καὶ οἱ φωνὲς οἱ δικές τους καὶ τῶν ἀρχιερέων ὑπερίσχυσαν .
Καὶ ὁ Πιλᾶτος ἀπεφάσισε νὰ γίνῃ τὸ αἴτημά τους .
Ἀπέλυσε πρὸς χάριν τους τὸν Βαραββᾶν ποὺ ἐζητοῦσαν καὶ ὁ ὁποῖος ἦτο φυλακισμένος διὰ στάσιν καὶ φόνον , τὸν δὲ Ἰησοῦν παρέδωκε εἰς τὴν διάθεσίν τους .
Καὶ καθὼς τὸν ἐπήγαιναν , ἔπιασαν κάποιον Σίμωνα Κυρηναῖον , ὁ ὁποῖος ἐρχότανε ἀπὸ τὴν ὕπαιθρον καὶ ἔβαλαν ἐπάνω του τὸν σταυρὸν διὰ νὰ τὸν βαστάζῃ ὀπίσω ἀπὸ τὸν Ἰησοῦν .
Τὸν ἀκολουθοῦσε δὲ πολὺς κόσμος καὶ γυναῖκες , ποὺ ἐκτυποῦσαν τὰ στήθη τους καὶ τὸν ἐθρηνολογοῦσαν .
Ὁ Ἰησοῦς ἐστράφη πρὸς αὐτὰς καὶ εἶπε , « Θυγατέρες τῆς Ἱερουσαλήμ , μὴ κλαῖτε γιὰ μένα , νὰ κλαῖτε μᾶλλον γιὰ τὸν ἑαυτόν σας καὶ γιὰ τὰ παιδιά σας .
Διότι θὰ ἔλθουν ἡμέρες ποὺ θὰ λέγουν , « Εὐτυχεῖς οἱ στεῖρες καὶ οἱ κοιλιές , ποὺ δὲν ἐγέννησαν , καὶ μαστοί , ποὺ δὲν ἐθήλασαν » .
Τότε θὰ ἀρχίσουν νὰ λέγουν εἰς τὰ βουνά , « Πέστε ἐπάνω μας » , καὶ εἰς τοὺς λόφους , « Σκεπάστε μας » ,
διότι ἐὰν κάνουν αὐτὰ εἰς τὸ χλωρὸν δένδρον , τί θὰ συμβῇ εἰς τὸ ξερό ; » .
Ὡδηγοῦντο καὶ δύο κακοῦργοι , διὰ νὰ θανατωθοῦν μαζί του .
Καὶ ὅταν ἦλθαν εἰς τὸν τόπον ποὺ ὠνομάζετο Κρανίον , ἐκεῖ ἐσταύρωσαν αὐτὸν καὶ τοὺς κακούργους , τὸν ἕνα εἰς τὰ δεξιά , καὶ τὸν ἄλλον εἰς τὰ ἀριστερά .
Ὁ Ἰησοῦς ἔλεγε , « Πατέρα , συγχώρησέ τους , διότι δὲν ξέρουν τί κάνουν » . Ὅταν δὲ ἐμοίραζαν τὰ ἐνδύματά του , ἔρριξαν κλήρους .
Ὁ δὲ λαὸς ἐστεκότανε καὶ ἔβλεπε . Τὸν περιέπαιζαν δὲ μαζὶ μὲ αὐτοὺς καὶ οἱ ἄρχοντες καὶ ἔλεγαν , « Ἄλλους ἔσωσε , ἂς σώσῃ τὸν ἑαυτόν του , ἐὰν αὐτὸς εἶναι ὁ Χριστός , ὁ ἐκλεκτὸς τοῦ Θεοῦ » .
Τὸν εἰρωνεύοντο δὲ καὶ οἱ στρατιῶται , οἱ ὁποῖοι τὸν ἐπλησίαζαν καὶ τοῦ προσέφεραν ξύδι
καὶ ἔλεγαν , « Ἐὰν εἶσαι ὁ βασιλεὺς τῶν Ἰουδαίων , σῶσε τὸν ἑαυτόν σου » .
Ἐπάνω ἀπὸ τὴν κεφαλήν του ὑπῆρχε καὶ ἐπιγραφὴ γραμμένη μὲ γράμματα Ἑλληνικά , Ρωμαϊκὰ καὶ Ἑβραϊκά : « Αὐτὸς εἶναι ὁ βασιλεὺς τῶν Ἰουδαίων » .
Ἕνας ἀπὸ τοὺς κρεμασμένους κακούργους τὸν ἐβλασφημοῦσε καὶ ἔλεγε , « Ἐὰν ἐσὺ εἶσαι ὁ Χριστός , σῶσε τὸν ἑαυτόν σου καὶ ἐμᾶς » .
Ἀποκριθεὶς δὲ ὁ ἄλλος , τὸν ἐπέπληξε καὶ τοῦ εἶπε , « Δὲν φοβᾶσαι οὔτε τὸν Θεόν , ἀφοῦ καὶ σὺ βρίσκεσαι στὴν ἴδια καταδίκη ;
Καὶ ἐμεῖς μὲν δικαίως , διότι ἀπολαμβάνομεν ἄξια ἐκείνων ποὺ ἐκάναμε , ἐνῷ αὐτὸς δὲν ἔκανε κανένα κακόν » .
Καὶ εἶπε εἰς τὸν Ἰησοῦν , « Μνήσθητί μου Κύριε , ὅταν ἔλθῃς εἰς τὴν βασιλείαν σου » .
Καὶ ὁ Ἰησοῦς τοῦ εἶπε , « Ἀλήθεια σοῦ λέγω , σήμερα θὰ εἶσαι μαζί μου εἰς τὸν παράδεισον » .
Ἦτο ἤδη περίπου ἕκτη ὥρα καὶ ἔγινε σκοτάδι εἰς ὅλην τὴν γῆν ἕως τὴν ἐνάτην ὥραν ,
καὶ ὁ ἥλιος δὲν ἐφαίνετο καὶ ἐσχίσθηκε τὸ παραπέτασμα τοῦ ναοῦ εἰς τὸ μέσον .
Τότε ὁ Ἰησοῦς ἐφώναξε μὲ δυνατὴν φωνὴν καὶ εἶπε , « Πατέρα , εἰς τὰ χέρια σου παραδίδω τὸ πνεῦμά μου » . Καὶ ὅταν εἶπε αὐτό , ἐξέπνευσε .
Ὅταν ὁ ἑκατόνταρχος εἶδε τί ἔγινε , ἐδόξασε τὸν Θεὸν καὶ εἶπε , « Πραγματικὰ ὁ ἄνθρωπος αὐτὸς ἦτο ἀθῶος » .
Καὶ ὅλος ὁ κόσμος ποὺ εἶχε ἔλθει διὰ νὰ ἰδῇ τὸ θέαμα αὐτό , ὅταν εἶδε ὅσα συνέβησαν , ἐπέστρεφαν καὶ κτυποῦσαν τὰ στήθη τους .
Ὅλοι οἱ γνωστοί του καὶ αἱ γυναῖκες ποὺ τὸν εἶχαν ἀκολουθήσει ἀπὸ τὴν Γαλιλαίαν ἐστέκοντο καὶ ἔβλεπαν αὐτὰ ἀπὸ μακρυά .
Ὑπῆρχε κάποιος , ὀνομαζόμενος Ἰωσήφ , βουλευτὴς καὶ ἄνθρωπος ἀγαθὸς καὶ δίκαιος ,
ὁ ὁποῖος δὲν ἦτο σύμφωνος μὲ τὴν ἀπόφασιν καὶ τὴν πρᾶξιν τους . Ἦτο ἀπὸ τὴν Ἀριμαθαίαν , πόλιν τῆς Ἰουδαίας , καὶ ἐπερίμενε καὶ αὐτὸς τὴν βασιλείαν τοῦ Θεοῦ .
Αὐτὸς ἦλθε εἰς τὸν Πιλᾶτον καὶ ἐζήτησε τὸ σῶμα τοῦ Ἰησοῦ ,
καὶ ἀφοῦ τὸ κατέβασε , τὸ ἐτύλιξε μὲ σινδόνι καὶ τὸ ἔβαλε εἰς λαξευμένον μνῆμα , εἰς τὸ ὁποῖον κανεὶς ποτὲ δὲν εἶχε ἐνταφιασθῆ .
Καὶ ἦτο ἡμέρα τῆς Παρασκευῆς καὶ ἐπλησίαζε τὸ Σάββατον .
Αἱ γυναῖκες , ποὺ εἶχαν ἔλθει μαζί του ἀπὸ τὴν Γαλιλαίαν , παρακολούθησαν καὶ εἶδαν τὸ μνῆμα καὶ πῶς ἐνταφιάσθηκε τὸ σῶμά του ·
ὕστερα ἐπέστρεψαν σπίτι τους καὶ ἑτοίμασαν ἀρώματα καὶ μύρα . Καὶ τὸ μὲν Σάββατον ἡσύχασαν σύμφωνα μὲ τὴν ἐντολήν .


Ἀλλὰ τὴν πρώτην ἡμέραν τῆς ἑβδομάδος , πρὶν ἀκόμη χαράξῃ , ἦλθαν εἰς τὸ μνῆμα καὶ ἔφεραν τὰ ἀρώματα , ποὺ εἶχαν ἑτοιμάσει καὶ μαζί τους ἦσαν καὶ μερικὲς ἄλλες .
Ἐπειδὴ εἶδαν ὅτι ὁ λίθος εἶχε κυλισθῆ ἀπὸ τὸ μνῆμα ,
ἐμπῆκαν μέσα , ἀλλὰ δὲν εὑρῆκαν τὸ σῶμα τοῦ Κυρίου Ἰησοῦ .
Καὶ ἐνῷ εὑρίσκοντο εἰς ἀπορίαν γι᾽ αὐτό , ἐμφανίσθηκαν εἰς αὐτὰς δύο ἄνδρες μὲ ἐνδύματα ἀστραφτερά .
Αὐταὶ κατελήφθησαν ἀπὸ φόβον καὶ ἔσκυβαν τὸ πρόσωπον εἰς τὴν γῆν , οἱ δὲ ἄνδρες τοὺς εἶπαν , « Γιατί ζητᾶτε τὸν ζωντανὸν μεταξὺ τῶν νεκρῶν ;
Δὲν εἶναι ἐδῶ ἀλλ᾽ ἀναστήθηκε · θυμηθῆτε τί σᾶς εἶπε , ἐνῷ ἤτανε ἀκόμη εἰς τὴν Γαλιλαίαν ,
ὅτι πρέπει ὁ Υἱὸς τοῦ ἀνθρώπου νὰ παραδοθῇ σὲ χέρια ἁμαρτωλῶν ἀνθρώπων καὶ νὰ σταυρωθῇ , καὶ τὴν τρὶτην ἡμέραν νὰ ἀναστηθῇ » .
Καὶ ἐθυμήθηκαν τὰ λόγια του ,
καὶ ὅταν ἐπέστρεψαν ἀπὸ τὸ μνημεῖον ἀνήγγειλαν ὅλα αὐτὰ εἰς τοὺς ἕνδεκα καὶ εἰς ὅλους τοὺς λοιπούς .
Ἡ Μαρία ἡ Μαγδαληνή , ἡ Ἰωάννα καὶ ἡ Μαρία ἡ μητέρα τοῦ Ἰακώβου καὶ αἱ λοιπαί , ποὺ ἦσαν μαζί τους , εἶναι αἱ γυναῖκες ποὺ εἶπαν αὐτὰ εἰς τοὺς ἀποστόλους .
Ἀλλὰ τὰ λόγια τους ἐφάνησαν εἰς αὐτοὺς σὰν ἀνοησίες καὶ δὲν τὰς ἐπίστεψαν .
Ὁ Πέτρος ὅμως ἐσηκώθηκε καὶ ἔτρεξε εἰς τὸ μνῆμα καὶ ὅταν ἔσκυψε , εἶδε μὸνον τὰ σάβανα καὶ ἐπῆγε σπίτι του θαυμάζων διὰ τὸ γεγονός .
Τὴν ἴδια ἡμέρα δύο ἀπ᾽ αὐτοὺς ἐπήγαιναν σ᾽ ἕνα χωριὸ ποὺ ἀπεῖχε ἑξῆντα στάδια ἀπὸ τὴν Ἱερουσαλὴμ καὶ ὠνομάζετο Ἐμμαούς .
Καὶ μιλοῦσαν μεταξύ τους δι᾽ ὅλα αὐτὰ τὰ συμβάντα .
Καὶ ἐνῷ ἐμιλοῦσαν καὶ συζητοῦσαν , ὁ Ἰησοῦς ὁ ἴδιος τοὺς ἐπλησίασε καὶ ἐβάδιζε μαζί τους .
Ἀλλὰ κάτι ἐκρατοῦσε τὰ μάτια τους , ὥστε νὰ μὴ μποροῦν νὰ τὸν ἀναγνωρίσουν .
Τοὺς ἐρώτησε , « Τί εἶναι αὐτὰ ποὺ συζητεῖτε μεταξύ σας κατὰ τὴν πορείαν καὶ γιατί εἶσθε σκυθρωποί ; » .
Ὁ ἕνας , ὁ ὀνομαζόμενος Κλεώπας , τοῦ ἀπεκρίθη , « Σὺ εἶσαι ὁ μόνος ποὺ κατοικεῖ εἰς τὴν Ἱερουσαλὴμ χωρὶς νὰ ξέρῃ ὅσα συνέβησαν ἐκεῖ αὐτὰς τὰς ἡμέρας ; » .
Καὶ αὐτὸς τοὺς εἶπε , « Ποιά ; » . Ἐκεῖνοι ἀπεκρίθησαν , « Τὰ σχετικὰ μὲ τὸν Ἰησοῦν τὸν Ναζωραῖον , ὁ ὁποῖος ἦτο προφήτης δυνατὸς εἰς ἔργα καὶ λόγους ἐνώπιον τοῦ Θεοῦ καὶ ὅλου τοῦ λαοῦ
καὶ πῶς οἱ ἀρχιερεῖς καὶ οἱ ἄρχοντές μας τὸν παρέδωκαν νὰ καταδικασθῇ εἰς θάνατον καὶ τὸν ἐσταύρωσαν .
Ἐμεῖς δὲ ἐλπίζαμεν ὅτι αὐτὸς εἶναι ποὺ μέλλει νὰ λυτρώσῃ τὸν Ἰσραήλ . Καὶ σὰν νὰ μὴ ἦτο αὐτὸ ἀρκετόν , εἶναι σήμερα ἡ τρίτη ἡμέρα ἀφ᾽ ὅτου συνέβησαν αὐτά .
Καὶ μερικὲς γυναῖκες ἀπὸ τὸν κύκλον μας μᾶς ἐξέπληξαν · ἐπῆγαν πολὺ πρωῒ εἰς τὸ μνῆμα
ἀλλὰ δὲν εὑρῆκαν τὸ σῶμά του καὶ ὅταν ἐπέστρεψαν ἔλεγαν ὅτι εἶδαν καὶ ὀπτασίαν ἀγγέλων , οἱ ὁποῖοι εἶπαν ὅτι αὐτὸς ζῆ .
Ἐπῆγαν καὶ μερικοὶ ἀπὸ ἐκείνους ποὺ ἦσαν μαζί μας εἰς τὸ μνῆμα καὶ τὸ εὑρῆκαν ὅπως εἶχαν πῆ αἱ γυναῖκες , αὐτὸν ὅμως δὲν τὸν εἶδαν » .
Αὐτὸς τὸτε τοὺς εἶπε , « Ὦ ἀνόητοι καὶ βραδύνοοι εἰς τὸ νὰ πιστεύετε εἰς ὅλα ὅσα ἐλάλησαν οἱ προφῆται !
Δὲν ἔπρεπε ὁ Χριστὸς νὰ πάθῃ ὅλα αὐτὰ καὶ νὰ εἰσέλθῃ εἰς τὴν δόξαν του ; » .
Ὕστερα ἄρχισε ἀπὸ τὸν Μωϋσῆν καὶ ὅλους τοὺς προφήτας καὶ τοὺς ἑρμήνευε ὅσα ἀνεφέροντο γι᾽ αὐτὸν εἰς ὅλας τὰς γραφάς .
Καὶ ἐπλησίασαν εἰς τὸ χωριὸ εἰς τὸ ὁποῖον ἐπήγαιναν , αὐτὸς δὲ προσποιήθηκε ὅτι πηγαίνει μακρύτερα .
Ἀλλὰ τὸν ἐπίεζαν καὶ τοῦ ἔλεγαν , « Μεῖνε μαζί μας , διότι πλησιάζει ἡ ἑσπέρα , καὶ ἡ ἡμέρα εἶναι σχεδὸν εἰς τὸ τέλος » . Καὶ ἐμπῆκε διὰ νὰ μείνῃ μαζί τους .
Ὅταν ἐκάθησε εἰς τὸ τραπέζι μαζί τους , ἐπῆρε τὸ ψωμί , τὸ εὐλόγησε καὶ ἀφοῦ τὸ ἔκοψε τοὺς τὸ ἔδωκε .
Τότε ἀνοίχθηκαν τὰ μάτια τους καὶ τὸν ἀνεγνώρισαν , ἀλλ᾽ αὐτὸς ἔγινε ἄφαντος .
Καὶ εἶπαν μεταξύ τους , « Δὲν ἔκαιε μέσα μας ἡ καρδιά μας καθὼς μᾶς ἐμιλοῦσε εἰς τὸν δρόμον καὶ μᾶς ἐξηγοῦσε τὰς γραφάς ; » .
Καὶ ἐσηκώθηκαν ἀμέσως καὶ ἐπέστρεψαν εἰς τὴν Ἱερουσαλὴμ καὶ εὑρῆκαν τοὺς ἕνδεκα καὶ ὅσους ἦσαν μαζί τους νὰ εἶναι μαζεμμένοι
καὶ νὰ λέγουν ὅτι ἀληθῶς ὁ Κύριος ἀναστήθηκε καὶ ἐμφανίσθηκε εἰς τὸν Σίμωνα .
Τότε αὐτοὶ διηγήθηκαν ὅσα συνέβησαν εἰς τὸν δρόμον καὶ πῶς τὸν ἀνεγνώρισαν ὅταν ἔκοβε τὸ ψωμί .
Ἐνῷ δὲ ἔλεγαν αὐτά , ὁ Ἰησοῦς ὁ ἴδιος ἐστάθηκε εἰς τὸ μέσον καὶ τοὺς λέγει , « Εἰρήνη ὑμῖν » .
Καταληφθέντες δὲ ἀπὸ τρόμον καὶ φόβον , ἐνόμιζαν ὅτι βλέπουν φάντασμα .
Ἀλλ᾽ αὐτὸς τοὺς εἶπε , « Γιατί εἶσθε ταραγμένοι καὶ γιατί ἀνεβαίνουν σκέψεις στὶς καρδιές σας ;
Ἰδέτε τὰ χέρια μου καὶ τὰ πόδια μου · εἶμαι ἐγὼ ὁ ἴδιος · ψηλαφίστε με καὶ ἰδέτε · ἕνα φάντασμα δὲν ἔχει σάρκα καὶ ὀστᾶ , ὅπως βλέπετε νὰ ἔχω ἐγώ » .
Καὶ ὅταν εἶπε αὐτό , τοὺς ἔδειξε τὰ χέρια του καὶ τὰ πόδια του .
Ἐπειδὴ ἀπὸ τὴν χαράν τους ἀκόμη δὲν ἐπίστευαν καὶ ἦσαν κατάπληκτοι τοὺς εἶπε , « Ἔχετε τίποτε φαγώσιμον ἐδῶ ; » .
Τοῦ ἔδωκαν ἕνα κομμάτι ἀπὸ ψητὸ ψάρι καὶ κηρήθραν ἀπὸ μέλι ,
αὐτὸς τὰ ἐπῆρε καὶ ἔφαγε μπροστά τους .
Καὶ ὕστερα τοὺς εἶπε , « Αὐτοὶ εἶναι οἱ λόγοι ποὺ σᾶς εἶπα , ἐνῷ ἤμουν ἀκόμη μαζί σας , ὅτι δηλαδὴ πρέπει νὰ ἐκπληρωθοῦν ὅλα , ὅσα εἶναι γραμμένα εἰς τὸν νόμον τοῦ Μωϋσέως , εἰς τοὺς Προφήτας καὶ εἰς τοὺς Ψαλμοὺς γιὰ μένα » .
Τότε τοὺς ἄνοιξε τὸν νοῦν νὰ καταλάβουν τὰς γραφάς ,
καὶ τοὺς εἶπε , « Ἔτσι εἶναι γραμμένον καὶ ἔτσι ἔπρεπε ὁ Χριστὸς νὰ πάθῃ καὶ νὰ ἀναστηθῇ ἐκ νεκρῶν τὴν τρίτην ἡμέραν ,
καὶ νὰ κηρυχθῇ εἰς τὸ ὄνομά του μετάνοια καὶ ἄφεσις ἁμαρτιῶν εἰς ὅλα τὰ ἔθνη ἀρχίζοντες ἀπὸ τὴν Ἱερουσαλήμ .
Σεῖς εἶσθε μάρτυρες αὐτῶν τῶν πραγμάτων .
Καὶ ἰδού , ἐγὼ στέλλω σ᾽ ἐσᾶς ὅ , τι ὑποσχέθηκε ὁ Πατέρας μου · σεῖς δὲ καθῆστε εἰς τὴν πόλιν Ἱερουσαλὴμ ἕως ὅτου ἐνδυθῆτε δύναμιν ἐξ ὕψους » .
Τοὺς ὡδήγησε δὲ ἔξω ἕως τὴν Βηθανίαν καὶ ἀφοῦ ἐσήκωσε τὰ χέρια του τοὺς εὐλόγησε .
Καὶ ἐνῷ τοὺς εὐλογοῦσε , ἀποχωρίσθηκε ἀπ᾽ αὐτοὺς καὶ ἐφέρετο ἐπάνω εἰς τὸν οὐρανόν .
Αὐτοὶ τὸν προσκύνησαν καὶ ἐπέστρεψαν εἰς τὴν Ἱερουσαλὴμ μὲ μεγάλην χαράν ,
καὶ ἦσαν πάντοτε εἰς τὸν ναόν , δοξολογοῦντες καὶ εὐχαριστοῦντες τὸν Θεόν . Ἀμήν .

Ἐν ἀρχῇ ὑπῆρχεν ὁ Λόγος καὶ ὁ Λόγος ἦτο πρὸς τὸν Θεὸν καὶ Θεὸς ἦτο ὁ Λόγος .
Αὐτὸς ὑπῆρχε ἐν ἀρχῇ πρὸς τὸν Θεόν .
Ὅλα ἔγιναν δι᾽ αὐτοῦ καὶ χωρὶς αὐτὸν τίποτε δὲν ἔγινε ἀπὸ ὅσα ἔχουν γίνει .
Μέσα εἰς αὐτὸν ὑπῆρχε ζωὴ καὶ ἡ ζωὴ ἦτο τὸ φῶς τῶν ἀνθρώπων .
Καὶ τὸ φῶς φωτίζει εἰς τὸ σκοτάδι ἀλλὰ τὸ σκοτάδι δὲν τὸ κατενίκησε .
Παρουσιάσθηκε κάποιος ἄνθρωπος , ἀπεσταλμένος ἀπὸ τὸν Θεόν , τοῦ ὁποίου τὸ ὄνομα ἦτο Ἰωάννης .
Αὐτὸς ἦλθε χάριν μαρτυρίας , νὰ μαρτυρήσῃ διὰ τὸ φῶς , διὰ νὰ πιστέψουν ὅλοι δι᾽ αὐτοῦ .
Δὲν ἦτο ἐκεῖνος τὸ φῶς ἀλλὰ ἦλθε νὰ μαρτυρήσῃ διὰ τὸ φῶς .
Τὸ φῶς τὸ ἀληθινόν , τὸ ὁποῖον φωτίζει κάθε ἄνθρωπον , ἤρχετο εἰς τὸν κόσμον .
Εἰς τὸν κόσμον ἦτο καὶ ὁ κόσμος δι᾽ αὐτοῦ ἔγινε ἀλλ᾽ ὁ κόσμος δὲν τὸν ἀνεγνώρισε .
Εἰς τοὺς δικούς του ἦλθε ἀλλ᾽ οἱ δικοί του δὲν τὸν ἐδέχθησαν .
Εἰς ὅσους ὅμως τὸν ἐδέχθησαν , ἔδωκε ἐξουσίαν νὰ γίνουν παιδιὰ τοῦ Θεοῦ , εἰς ἐκείνους δηλαδὴ ποὺ πιστεύουν εἰς τὸ ὄνομά του ,
οἱ ὁποῖοι οὔτε ἀπὸ αἵματα οὔτε ἀπὸ τὸ θέλημα σαρκὸς οὔτε ἀπὸ τὸ θέλημα ἀνδρὸς ἀλλ᾽ ἀπὸ τὸν Θεὸν ἐγεννήθηκαν .
Καὶ ὁ Λόγος ἐσαρκώθηκε καὶ ἔμεινε μεταξύ μας καὶ εἴδαμε τὴν δόξαν του , μίαν δόξαν ποὺ ἔχει ἕνας μονογενὴς Υἱὸς ἀπὸ τὸν Πατέρα , γεμᾶτος χάριν καὶ ἀλήθειαν .
Ὁ Ἰωάννης μαρτυρεῖ δι᾽ αὐτὸν καὶ ἐφώναζε , « Αὐτὸς εἶναι διὰ τὸν ὁποῖον εἶπα , Ἐκεῖνος , ποὺ ἔρχεται ὕστερα ἀπὸ ἐμέ , εἶναι ἀνώτερος ἀπὸ ἐμέ , διότι ὑπῆρχε πρὶν ἀπὸ ἐμέ » .
Καὶ ἀπὸ τὸ πλήρωμα αὐτοῦ ἐπήραμε ὅλοι ἐμεῖς καὶ τὴν μίαν χάριν κατόπιν τῆς ἄλλης ·
διότι ὁ νόμος ἐδόθηκε διὰ τοῦ Μωϋσέως · ἡ χάρις καὶ ἡ ἀλήθεια ἦλθαν διὰ τοῦ Ἰησοῦ Χριστοῦ .
Τὸν Θεὸν κανεὶς δὲν ἔχει ἰδῆ ποτέ . Ὁ μονογενὴς Υἱὸς ποὺ εἶναι εἰς τὸν κόλπον τοῦ Πατέρα , ἐκεῖνος τὸν ἔκαμε γνωστόν .
Καὶ αὐτὴ εἶναι ἡ μαρτυρία τοῦ Ἰωάννου , ὅταν οἱ Ἰουδαῖοι ἔστειλαν ἀπὸ τὰ Ἱεροσόλυμα ἱερεῖς καὶ Λευΐτας νὰ τὸν ἐρωτήσουν , « Σὺ ποιός εἶσαι ; » .
Καὶ ὡμολόγησε καὶ δὲν ἀρνήθηκε ἀλλὰ ὡμολόγησε , « Δὲν εἶμαι ἐγὼ ὁ Χριστός » .
Καὶ τὸν ἐρώτησαν πάλιν , « Τί , λοιπόν , εἶσαι σύ ; Ὁ Ἠλίας ; » . Καὶ λέγει , « Δὲν εἶμαι » . « Ὁ Προφήτης εἶσαι σύ ; » . Καὶ ἀπεκρίθη , « Ὄχι » .
Εἶπαν λοιπὸν εἰς αὐτόν , « Ποιός εἶσαι ; Διὰ νὰ δώσωμεν ἀπάντησιν εἰς ἐκείνους ποὺ μᾶς ἔστειλαν . Τί λὲς γιὰ τὸν ἑαυτόν σου ; » .
Ὁ Ἰωάννης εἶπε , « Ἐγὼ εἶμαι ἡ φωνὴ ἑνὸς ποὺ φωνάζει εἰς τὴν ἔρημον , Κάνετε ἴσιο τὸν δρόμον τοῦ Κυρίου , καθὼς εἶπε ὁ Ἡσαΐας ὁ προφήτης » .
Οἱ ἀπεσταλμένοι ἦσαν ἐκ μέρους τῶν Φαρισαίων
καὶ τὸν ἐρώτησαν , « Γιατί λοιπὸν βαπτίζεις , ἐὰν δὲν εἶσαι σὺ ὁ Χριστὸς οὔτε ὁ Ἠλίας οὔτε ὁ Προφήτης ; » .
Ἀπεκρίθη εἰς αὐτοὺς ὁ Ἰωάννης , « Ἐγὼ βαπτίζω μὲ νερὸ ἀλλὰ μεταξύ σας στέκεται ἕνας ποὺ σεῖς δὲν τὸν ξέρετε ,
αὐτὸς ποὺ ἔρχεται ὕστερα ἀπὸ ἐμέ , καὶ εἶναι ἀνώτερός μου , τοῦ ὁποίου δὲν εἶμαι ἄξιος νὰ λύσω τὸ λουρὶ ἀπὸ τὸ ὑπόδημά του » .
Αὐτὰ συνέβησαν εἰς τὴν Βηθανίαν πέραν ἀπὸ τὸν Ἰορδάνην , ὅπου ὁ Ἰωάννης ἐβάπτιζε .
Τὴν ἄλλην ἡμέραν βλέπει ὁ Ἰωάννης τὸν Ἰησοῦν νὰ ἔρχεται πρὸς αὐτὸν καὶ λέγει , « Νά ὁ Ἀμνὸς τοῦ Θεοῦ ποὺ σηκώνει τὴν ἁμαρτίαν τοῦ κόσμου .
Αὐτὸς εἶναι διὰ τὸν ὁποῖον ἐγὼ εἶπα , « Ὕστερα ἀπὸ ἐμὲ ἔρχεται κάποιος , ποὺ εἶναι ἀνώτερός μου , διότι ὑπῆρχε πρὶν ἀπὸ ἐμέ » .
Καὶ ἐγὼ ὁ ἴδιος δὲν τὸν ἤξερα , ἀλλὰ διὰ νὰ γίνῃ φανερὸς εἰς τὸν Ἰσραήλ , διὰ τοῦτο ἦλθα ἐγὼ νὰ βαπτίζω μὲ νερό » .
Καὶ ὁ Ἰωάννης ἔδωσε μαρτυρίαν , καὶ εἶπε , « Εἶδα τὸ Πνεῦμα νὰ κατεβαίνῃ σὰν περιστερὰ ἀπὸ τὸν οὐρανὸν καὶ ἔμεινε ἐπάνω του .
Ἐγὼ δὲν τὸν ἤξερα , ἀλλ᾽ ἐκεῖνος ποὺ μὲ ἔστειλε νὰ βαπτίζω μὲ νερό , ἐκεῖνος μοῦ εἶπε , « Εἰς ὅποιον θὰ ἰδῇς νὰ κατεβαίνῃ τὸ Πνεῦμα καὶ νὰ μένῃ ἐπάνω του , αὐτὸς εἶναι ποὺ βαπτίζει μὲ Πνεῦμα Ἅγιον » .
Καὶ ἐγὼ εἶδα καὶ ἐμαρτύρησα ὅτι αὐτὸς εἶναι ὁ Υἱὸς τοῦ Θεοῦ » .
Τὴν ἄλλην ἡμέραν πάλιν ἐστεκότανε ἐκεῖ ὁ Ἰωάννης μὲ δύο ἀπὸ τοὺς μαθητάς του ·
ἐκύτταξε τὸν Ἰησοῦν καθὼς ἐπερνοῦσε καὶ εἶπε , « Νά ὁ Ἀμνὸς τοῦ Θεοῦ » .
Ἄκουσαν αὐτὸ οἱ δύο μαθηταὶ καὶ ἀκολούθησαν τὸν Ἰησοῦν .
Ὅταν ἐγύρισε ὁ Ἰησοῦς καὶ τοὺς εἶδε νὰ τὸν ἀκολουθοῦν , τούς λέγει , « Τί ζητᾶτε ; » . Ἐκεῖνοι εἶπαν , « Ραββί , ( τὸ ὁποῖον μεταφραζόμενον σημαίνει , Διδάσκαλε ) ποῦ μένεις ; » .
Αὐτὸς τοὺς ἀπαντᾶ , « Ἐλᾶτε νὰ ἰδῆτε » . Ἦλθαν λοιπὸν καὶ εἶδαν ποῦ μένει καὶ ἔμειναν μαζί του τὴν ἡμέραν ἐκείνην . Ἦτο δὲ ἡ ὥρα δέκα περίπου .
Ὁ ἕνας ἀπὸ τοὺς δύο , ποὺ ἄκουσαν τί εἶπε ὁ Ἰωάννης καὶ ἀκολούθησαν τὸν Ἰησοῦν , ἦτο ὁ Ἀνδρέας , ὁ ἀδελφὸς τοῦ Σίμωνος Πέτρου .
Αὐτὸς βρίσκει πρῶτα τὸν ἀδελφόν του Σίμωνα καὶ τοῦ λέγει , « Εὑρήκαμεν τὸν Μεσσίαν » ( τὸ ὁποῖον μεταφραζόμενον σημαίνει Χριστός ) .
Τὸν ἔφερε εἰς τὸν Ἰησοῦν , ὁ ὁποῖος τὸν ἐκύτταξε καὶ εἶπε , « Σὺ εἶσαι ὁ Σίμων , ὁ υἱὸς τοῦ Ἰωνᾶ · θὰ ὀνομασθῇς Κηφᾶς » ( τὸ ὁποῖον σημαίνει Πέτρος ) .
Τὴν ἄλλην ἡμέραν ἤθελε ὁ Ἰησοῦς νὰ μεταβῇ εἰς τὴν Γαλιλαίαν καὶ βρίσκει τὸν Φίλιππον καὶ τοῦ λέγει , « Ἀκολούθησέ με » .
Κατήγετο δὲ ὁ Φίλιππος ἀπὸ τὴν Βηθσαϊδά , ἀπὸ τὴν πόλιν τοῦ Ἀνδρέα καὶ τοῦ Πέτρου .
Ὁ Φίλιππος εὑρίσκει τὸν Ναθαναὴλ καὶ τοῦ λέγει , « Εὑρήκαμε ἐκεῖνον , διὰ τὸν ὁποῖον ἔγραψε ὁ Μωϋσῆς εἰς τὸν νόμον καὶ οἱ Προφῆται , τὸν Ἰησοῦν , τὸν υἱὸν τοῦ Ἰωσὴφ ἀπὸ τὴν Ναζαρέτ » .
Καὶ ὁ Ναθαναὴλ τοῦ εἶπε , « Εἶναι δυνατὸν ἀπὸ τὴν Ναζαρὲτ νὰ προέλθῃ κανένα καλό ; » . Λέγει εἰς αὐτὸν ὁ Φίλιππος , « Ἔλα νὰ ἰδῇς » .
Εἶδε ὁ Ἰησοῦς τὸν Ναθαναὴλ νὰ ἔρχεται πρὸς αὐτὸν καὶ εἶπε , « Νά ἕνας ἀληθινὸς Ἰσραηλίτης , εἰς τὸν ὁποῖον δὲν ὑπάρχει δόλος » .
Ὁ Ναθαναὴλ τοῦ εἶπε , « Ἀπό ποῦ μὲ γνωρίζεις ; » . Καὶ ὁ Ἰησοῦς τοῦ ἀπεκρίθη , « Πρὶν σὲ φωνάξῃ ὁ Φίλιππος , σὲ εἶδα νὰ εἶσαι κάτω ἀπὸ τὴ συκιά » .
Ὁ Ναθαναὴλ τοῦ λέγει , « Ραββί , σὺ εἶσαι ὁ Υἱὸς τοῦ Θεοῦ , σὺ εἶσαι ὁ βασιλεὺς τοῦ Ἰσραήλ » .
Ὁ Ἰησοῦς τοῦ ἀπεκρίθη , « Ἐπειδὴ σοῦ εἶπα ὅτι σὲ εἶδα κὰτω ἀπὸ τὴ συκιά , πιστεύεις ; Θὰ ἰδῇς μεγαλύτερα πράγματα ἀπὸ αὐτά » .
Καὶ προσέθεσε , « Ἀλήθεια , ἀλήθεια , σᾶς λέγω , ἀπὸ τώρα θὰ βλέπετε τὸν οὐρανὸν ἀνοιγμένον καὶ τοὺς ἀγγέλους τοῦ Θεοῦ νὰ ἀνεβαίνουν καὶ νὰ κατεβαίνουν πρὸς τὸν Υἱὸν τοῦ ἀνθρώπου » .



Κατὰ τὴν τρίτην ἡμέραν ἐγινότανε γάμος εἰς τὴν Κανᾶ τῆς Γαλιλαίας καὶ ἡ μητέρα τοῦ Ἰησοῦ ἦτο ἐκεῖ .
Ἦτο δὲ προσκαλεσμένος καὶ ὁ Ἰησοῦς καὶ οἱ μαθηταί του εἰς τὸν γάμον .
Ὅταν ἐσώθηκε τὸ κρασί , ἡ μητέρα τοῦ Ἰησοῦ τοῦ λέγει , « Δὲν ἔχουν κρασί » .
Ὁ Ἰησοῦς τῆς λέγει , « Τί ἐπεμβαίνεις σ᾽ ἐμέ , γυναῖκα ; Δὲν ἦλθε ἀκόμη ἡ ὥρα μου » .
Λέγει ἡ μητέρα του εἰς τοὺς ὑπηρέτας , « Κάνετε ὅ , τι σᾶς πῇ » .
Ὑπῆρχαν ἐκεῖ ἕξη πέτρινες στάμνες , κατὰ τὸ Ἰουδαϊκὸν ἔθιμον τοῦ καθαρισμοῦ , ποὺ ἐχωροῦσαν ἀνὰ δύο ἢ τρεῖς μετρητάς .
Λέγει ὁ Ἰησοῦς εἰς τοὺς ὑπηρέτας , « Γεμίστε τὶς στάμνες μὲ νερό » . Καὶ τὶς ἐγέμισαν ἕως ἐπάνω .
Ὕστερα τοὺς λέγει , « Πάρτε τώρα καὶ φέρτε εἰς τὸν προϊστάμενον τοῦ συμποσίου » . Καὶ ἔφεραν .
Μόλις ἐγεύθηκε ὁ προϊστάμενος τοῦ συμποσίου τὸ νερὸ ποὺ εἶχε γίνει κρασί — καὶ δὲν ἤξερε ἀπὸ ποῦ ἦλθε , ἐνῷ οἱ ὑπηρέται , ποὺ εἶχαν βάλει τὸ νερό , ἤξεραν — φωνάζει ὁ προϊστάμενος τοῦ συμποσίου τὸν γαμβρὸν
καὶ τοῦ λέγει , « Κάθε ἄνθρωπος πρῶτα προσφέρει τὸ καλὸ κρασὶ καὶ ὅταν πιοῦν ἀρκετόν , τότε προσφέρει τὸ κατώτερον · σὺ ἐφύλαξες τὸ καλὸ κρασὶ ἕως τώρα » .
Μὲ τοῦτο ἔκαμε τὴν ἀρχὴν τῶν θαυμάτων ὁ Ἰησοῦς εἰς τὴν Κανᾶ τῆς Γαλιλαίας καὶ ἐφανέρωσε τὴν δόξαν του καὶ ἐπίστεψαν εἰς αὐτὸν οἱ μαθηταί του .
Ὕστερα κατέβηκε εἰς τὴν Καπερναοὺμ αὐτὸς καὶ ἡ μητέρα του , οἱ ἀδελφοί του καὶ οἱ μαθηταί του καὶ ἔμειναν ἐκεῖ ὀλίγες ἡμέρες .
Ἐπειδὴ ἐπλησίαζε τὸ Πάσχα τῶν Ἰουδαίων , ὁ Ἰησοῦς ἀνέβηκε εἰς τὰ Ἱεροσόλυμα .
Καὶ εὑρῆκε εἰς τὸν ναὸν ἐκείνους ποὺ ἐπωλοῦσαν βόδια , πρόβατα καὶ περιστέρια καὶ τοὺς ἀργυραμοιβοὺς νὰ κάθωνται .
Καὶ ἀφοῦ ἔκαμε ἕνα μαστίγιον ἀπὸ σχοινιά , ἔβγαλε ἔξω ἀπὸ τὸν ναὸν ὅλους καὶ τὰ πρόβατα καὶ τὰ βόδια , καὶ διεσκόρπισε τὰ νομίσματα τῶν ἀργυραμοιβῶν καὶ ἀνέτρεψε τὰ τραπέζια .
Εἰς ἐκείνους ποὺ ἐπωλοῦσαν τὰ περιστέρια εἶπε , « Σηκῶστε αὐτὰ ἀπὸ ἐδῶ , μὴ κάνετε τὸν οἶκον τοῦ Πατέρα μου οἶκον ἐμπορίου » .
Οἱ μαθηταί του ἐθυμήθηκαν ὅτι εἶναι γραμμένον , Ὁ ζῆλος διὰ τὸν οἶκόν σου θὰ μὲ καταφάγῃ .
Οἱ Ἰουδαῖοι τότε τοῦ εἶπαν , « Τί σημεῖον μᾶς δείχνεις ὅτι ἔχεις δικαίωμα νὰ κάνῃς αὐτά ; » .
Ἀπεκρίθη εἰς αὐτοὺς ὁ Ἰησοῦς , « Γκρεμίστε τὸν ναὸν αὐτὸν καὶ σὲ τρεῖς ἡμέρες θὰ τὸν ἀνοικοδομήσω » .
Τότε τοῦ εἶπαν οἱ Ἰουδαῖοι , « Σαράντα ἕξη χρόνια χρειάσθηκαν γιὰ νὰ κτισθῇ ὁ ναὸς αὐτὸς καὶ σὺ θὰ τὸν ἀνοικοδομήσῃς σὲ τρεῖς ἡμέρες ; » .
Ἀλλ᾽ ὁ ναὸς διὰ τὸν ὁποῖον ἐκεῖνος μιλοῦσε ἦτο τὸ σῶμά του .
Ὅταν ἀναστήθηκε ἐκ νεκρῶν , ἐθυμήθηκαν οἱ μαθηταί του ὅτι αὐτὸ τὸ εἶχε πῆ καὶ ἐπίστεψαν εἰς τὴν γραφὴν καὶ εἰς τὸν λόγον ποὺ εἶπε ὁ Ἰησοῦς .
Ὅταν ἦτο εἰς τὰ Ἱεροσόλυμα κατὰ τὴν ἑορτὴν τοῦ Πάσχα , πολλοὶ ἐπίστεψαν εἰς τὸ ὄνομά του , διότι ἔβλεπαν τὰ θαύματα ποὺ ἔκανε .
Ὁ Ἰησοῦς ὅμως δὲν ἐμπιστεύετο τὸν ἑαυτόν του εἰς αὐτούς , ἐπειδὴ τοὺς ἤξερε ὅλους
καὶ δὲν εἶχε ἀνάγκην νὰ τοῦ πῇ κανεὶς τίποτε διὰ τοὺς ἀνθρώπους , διότι ὁ ἴδιος ἤξερε τί ἤτανε μέσα εἰς τὸν ἄνθρωπον .

Ὑπῆρχε κάποιος ἐκ τῶν Φαρισαίων τοῦ ὁποίου τὸ ὄνομα ἦτο Νικόδημος , ἄρχων τῶν Ἰουδαίων .
Αὐτὸς ἦλθε τὴν νύχτα εἰς τὸν Ἰησοῦν καὶ τοῦ εἶπε , « Ραββί , ξέρομεν ὅτι ἦλθες ὡς διδάσκαλος ἀπὸ τὸν Θεόν , διότι κανεὶς δὲν ἠμπορεῖ νὰ κάνῃ τὰ θαύματα ποὺ σὺ κάνεις , ἐὰν δὲν εἶναι ὁ Θεὸς μαζί του » .
Ὁ Ἰησοῦς τοῦ ἀπεκρίθη , « Ἀλήθεια , ἀλήθεια σοῦ λέγω , ἐὰν δὲν γεννηθῇ κανεὶς ἄνωθεν , δὲν μπορεῖ νὰ ἰδῇ τὴν βασιλείαν τοῦ Θεοῦ » .
Λέγει πρὸς αὐτὸν ὁ Νικόδημος , « Πῶς μπορεῖ νὰ γεννηθῇ ἕνας ἄνθρωπος ὅταν εἶναι γέρων ; Μήπως μπορεῖ διὰ δευτέραν φορὰν νὰ μπῇ εἰς τὴν κοιλιὰ τῆς μητέρας του καὶ νὰ γεννηθῇ ; » .
Ἀπεκρίθη ὁ Ἰησοῦς , « Ἀλήθεια , ἀλήθεια σοῦ λέγω , ἐὰν δὲν γεννηθῇ κανεὶς ἀπὸ νερὸ καὶ Πνεῦμα , δὲν μπορεῖ νὰ μπῇ εἰς τὴν βασιλείαν τοῦ Θεοῦ .
Ἐκεῖνο ποὺ ἔχει γεννηθῆ ἀπὸ τὴν σάρκα εἶναι σάρκα , καὶ ἐκεῖνο ποὺ ἔχει γεννηθῆ ἀπὸ τὸ Πνεῦμα εἶναι πνεῦμα .
Μὴ σοῦ φαίνεται περίεργον ποὺ σοῦ εἶπα ὅτι πρέπει νὰ γεννηθῆτε ἀπὸ ἐπάνω .
Ὁ ἄνεμος ὅπου θέλει φυσάει καὶ ἀκοῦς τὴν βοήν του ἀλλὰ δὲν ξέρεις ἀπὸ ποῦ ἔρχεται καὶ ποῦ πηγαίνει . Ἔτσι εἶναι καθένας ποὺ εἶναι γεννημένος ἀπὸ τὸ Πνεῦμα » .
Ὁ Νικόδημος τοῦ εἶπε , « Πῶς εἶναι δυνατὸν νὰ γίνουν αὐτά ; » .
Ὁ Ἰησοῦς τοῦ ἀπεκρίθη , « Σὺ εἶσαι διδάσκαλος τοῦ Ἰσραὴλ καὶ δὲν τὰ ξέρεις ;
Ἀλήθεια , ἀλήθεια σοῦ λέγω , ὅτι μιλᾶμε δι᾽ ἐκεῖνο ποὺ ξέρομε καὶ μαρτυροῦμεν δι᾽ ἐκεῖνο ποὺ ἔχομεν ἰδῆ , καὶ ὅμως τὴν μαρτυρίαν μας δὲν τὴν δέχεσθε .
Ἐὰν δὲν πιστεύετε ὅταν σᾶς μιλῶ διὰ γήϊνα , πῶς θὰ πιστέψετε , ἐὰν σᾶς μιλήσω δι᾽ ἐπουράνια πράγματα ;
Κανεὶς δὲν ἀνέβηκε εἰς τὸν οὐρανόν , παρὰ ἐκεῖνος ποὺ κατέβηκε ἀπὸ τὸν οὐρανόν , ὁ Υἱὸς τοῦ ἀνθρώπου , ὁ ὁποῖος εἶναι εἰς τὸν οὐρανόν .
Ὅπως ὁ Μωϋσῆς ὕψωσε τὸ φίδι εἰς τὴν ἔρημον , ἔτσι πρέπει νὰ ὑψωθῇ ὁ Υἱὸς τοῦ ἀνθρώπου ,
ὥστε καθένας ποὺ πιστεύει εἰς αὐτὸν νὰ μὴ χαθῇ , ἀλλὰ νὰ ἔχῃ ζωὴν αἰώνιον .
Διότι τόσον πολὺ ἀγάπησε ὁ Θεὸς τὸν κόσμον , ὥστε ἔδωκε τὸν Υἱόν του τὸν μονογενῆ , διὰ νὰ μὴ χαθῇ ὅποιος πιστεύει εἰς αὐτόν , ἀλλὰ νὰ ἔχῃ ζωὴν αἰώνιον .
Διότι δὲν ἔστειλε ὁ Θεὸς τὸν Υἱόν του εἰς τὸν κόσμον , διὰ νὰ καταδικάσῃ τὸν κόσμον , ἀλλὰ διὰ νὰ σωθῇ ὁ κόσμος δι᾽ αὐτοῦ .
Ἐκεῖνος , ποὺ πιστεύει εἰς αὐτόν , δὲν καταδικάζεται · ἐκεῖνος , ποὺ δὲν πιστεύει , ἤδη ἔχει καταδικασθῆ , διότι δὲν ἔχει πιστέψει εἰς τὸ ὄνομα τοῦ μονογενοῦς Υἱοῦ τοῦ Θεοῦ .
Ἡ καταδίκη συνίσταται εἰς τοῦτο : ὅτι τὸ φῶς ἔχει ἔλθει εἰς τὸν κόσμον ἀλλ᾽ οἱ ἄνθρωποι ἀγάπησαν μᾶλλον τὸ σκοτάδι παρὰ τὸ φῶς , ἐπειδὴ τὰ ἔργα τους ἦσαν πονηρά .
Ὄποιος κάνει τὸ κακὸν μισεῖ τὸ φῶς καὶ δὲν ἔρχεται εἰς τὸ φῶς , διὰ νὰ μὴ γίνουν φανερὰ τὰ ἔργα του ·
ἀλλ᾽ ὅποιος ἀκολουθεῖ τὴν ἀλήθειαν ἔρχεται εἰς τὸ φῶς , διὰ νὰ γίνῃ φανερὸν ὅτι τὰ ἔργα του ἔχουν γίνει κατὰ Θεόν » .
Ὕστερα ἀπὸ αὐτὰ ἦλθε ὁ Ἰησοῦς καὶ οἱ μαθηταί του εἰς τὴν Ἰουδαίαν καὶ ἔμεινε ἐκεῖ μαζί τους καὶ ἐβάπτιζε .
Ὁ Ἰωάννης ἐπίσης ἐβάπτιζε εἰς τὴν Αἰνὼν πλησίον τοῦ Σαλείμ , διότι ἐκεῖ ἦσαν πολλὰ νερὰ καὶ ἤρχοντο καὶ ἐβαπτίζοντο .
Διότι ὁ Ἰωάννης δὲν εἶχε ἀκόμη ριφθῆ εἰς τὴν φυλακήν .
Τότε ἔγινε συζήτησις μεταξὺ μερικῶν ἐκ τῶν μαθητῶν τοῦ Ἰωάννου καὶ κάποιου Ἰουδαίου περὶ καθαρισμοῦ .
Καὶ ἦλθαν εἰς τὸν Ἰωάννην καὶ τοῦ εἶπαν , « Ραββί , ἐκεῖνος ποὺ ἦτο μαζί σου πέραν ἀπὸ τὸν Ἰορδάνην , διὰ τὸν ὁποῖον σὺ ἔδωκες μαρτυρίαν , βαπτίζει καὶ ὅλοι ἔρχονται σ᾽ αὐτόν » .
Ἀπεκρίθη ὁ Ἰωάννης , « Δὲν μπορεῖ νὰ πάρῃ τίποτε ὁ ἄνθρωπος , ἐὰν δὲν τοῦ εἶναι δοσμένον ἀπὸ τὸν οὐρανόν .
Σεῖς οἱ ἴδιοι εἶσθε μάρτυρες ὅτι εἶπα , « Δὲν εἶμαι ἐγὼ ὁ Χριστὸς ἀλλ᾽ ὅτι εἶμαι ἀπεσταλμένος πρὶν ἀπὸ ἐκεῖνον » .
Ἐκεῖνος ποὺ ἔχει τὴν νύμφην εἶναι ὁ γαμβρὸς ἀλλ᾽ ὁ φίλος τοῦ γαμβροῦ ποὺ στέκει καὶ τὸν ἀκούει , χαίρει πολὺ διὰ τὴν φωνὴν τοῦ γαμβροῦ . Αὐτὴ λοιπὸν ἡ χαρά μου ἔχει ὁλοκληρωθῆ .
Ἐκεῖνος πρέπει νὰ αὐξάνῃ , ἐγὼ δὲ νὰ μικραίνω .
Ἐκεῖνος ποὺ ἔρχεται ἀπὸ ἐπάνω , εἶναι ἀνώτερος ἀπὸ ὅλους . Ἐκεῖνος , ποὺ εἶναι ἀπὸ τὴν γῆν , ἀνήκει εἰς τὴν γῆν καὶ μιλεῖ γιὰ γήϊνα πράγματα . Ἐκεῖνος ποὺ ἔρχεται ἀπὸ τὸν οὐρανόν , εἶναι ἀνώτερος ἀπὸ ὅλους ·
καὶ δίνει μαρτυρίαν δι᾽ ἐκεῖνο ποὺ ἔχει ἰδῆ καὶ ἀκούσει , καὶ ὄμως κανεὶς δὲν δέχεται τὴν μαρτυρίαν του .
Ἐκεῖνος ποὺ ἐδέχθηκε τὴν μαρτυρίαν του ἐβεβαίωσεν ὅτι ὁ Θεὸς εἶναι ἀληθινός .
Ἐκεῖνος ποὺ ἔστειλε ὁ Θεός , λαλεῖ τὰ λόγια τοῦ Θεοῦ , διότι ὁ Θεὸς δὲν δίνει μὲ μέτρον τὸ Πνεῦμα .
Ὁ Πατέρας ἀγαπᾶ τὸν Υἱὸν καὶ παρέδωκε ὅλα εἰς τὰ χέρια του .
Ἐκεῖνος ποὺ πιστεύει εἰς τὸν Υἱὸν ἔχει ζωὴν αἰώνιον . Ἐκεῖνος ὅμως ποὺ ἀπειθεῖ εἰς τὸν Υἱὸν δὲν θὰ ἰδῇ ζωὴν ἀλλ᾽ ἡ ὀργὴ τοῦ Θεοῦ μένει ἐπάνω του » .
Ὅταν ὁ Κύριος ἔμαθε ὅτι οἱ Φαρισαῖοι εἶχαν ἀκούσει ὅτι ὁ Ἰησοῦς κάνει καὶ βαπτίζει περισσοτέρους μαθητὰς παρὰ ὁ Ἰωάννης —
ἂν καὶ ὁ ἴδιος ὁ Ἰησοῦς δὲν ἐβάπτιζε ἀλλὰ οἱ μαθηταί του —
ἄφησε τὴν Ἰουδαίαν καὶ ἐπῆγε πάλιν εἰς τὴν Γαλιλαίαν .
Ἀλλ᾽ ἔπρεπε νὰ περάσῃ ἀπὸ τὴν Σαμάρειαν .
Ἔρχεται λοιπὸν εἰς μίαν πόλιν τῆς Σαμαρείας ποὺ λέγεται Συχάρ , κοντὰ εἰς τὸ χωράφι ποὺ ἔδωκε ὁ Ἰακὼβ εἰς τὸν Ἰωσήφ , τὸν υἱόν του .
Ἐκεῖ ὑπῆρχε τὸ πηγάδι τοῦ Ἰακώβ . Ὁ Ἰησοῦς , κουρασμένος ἀπὸ τὴν ὁδοιπορίαν , ἐκάθησεν , ὅπως ἦτο κοντὰ εἰς τὸ πηγάδι · ἡ ὥρα ἦτο περίπου ἕξη .
Ἔρχεται μιὰ γυναῖκα ἀπὸ τὴν Σαμάρειαν διὰ νὰ πάρῃ νερό . Ὁ Ἰησοῦς τῆς λέγει , « Δός μου νὰ πιῶ » ,
διότι οἱ μαθηταί του εἶχαν φύγει εἰς τὴν πόλιν διὰ νὰ ἀγοράσουν τρόφιμα .
Ἡ Σαμαρεῖτις γυναῖκα τοῦ λέγει , « Πῶς σὺ ποὺ εἶσαι Ἰουδαῖος ζητᾶς νὰ πιῇς ἀπὸ ἐμὲ ποὺ εἶμαι γυναῖκα Σαμαρεῖτις ; » . Διότι οἱ Ἰουδαῖοι δὲν ἐπικοινωνοῦν μὲ τοὺς Σαμαρείτας .
Ὁ Ἰησοῦς τῆς ἀπεκρίθη , « Ἐὰν ἤξερες τὴν δωρεὰν τοῦ Θεοῦ καὶ ποιός εἶναι ἐκεῖνος ποὺ σοῦ λέγει , « Δός μου νὰ πιῶ » , σὺ θὰ τὸν παρακαλοῦσες καὶ θὰ σοῦ ἔδινε νερὸ ζωντανό » .
Λέγει εἰς αὐτὸν ἡ γυναῖκα , « Κύριε , κουβὰ δὲν ἔχεις καὶ τὸ πηγάδι εἶναι βαθύ , ἀπὸ ποῦ λοιπὸν ἔχεις τὸ νερὸ τὸ ζωντανό ;
Μήπως εἶσαι σὺ μεγαλύτερος ἀπὸ τὸν πατέρα μας Ἰακὼβ ποὺ μᾶς ἔδωκε τὸ πηγάδι καὶ ἤπιε ἀπὸ αὐτὸ καὶ ὁ ἴδιος καὶ τὰ παιδιά του καὶ τὰ ζῶα του ; » .
Ὁ Ἰησοῦς τῆς ἀπεκρίθη , « Ὅποιος πίνει ἀπὸ τὸ νερὸ αὐτὸ θὰ διψάσῃ καὶ πάλιν ·
ἐκεῖνος ὅμως ποὺ θὰ πιῇ ἀπὸ τὸ νερὸ ποὺ ἐγὼ θὰ τοῦ δώσω , θὰ γίνῃ μιὰ ἐσωτερικὴ πηγὴ νεροῦ ποὺ θὰ ἀναβρύῃ εἰς ζωὴν αἰώνιον » .
Λέγει εἰς αὐτὸν ἡ γυναῖκα , « Κύριε , δός μου τὸ νερὸ αὐτὸ διὰ νὰ μὴ διψῶ οὔτε νὰ ἔρχομαι ἐδῶ νὰ ἀντλῶ » .
Ὁ Ἰησοῦς τῆς λέγει , « Πήγαινε , φώναξε τὸν ἄνδρα σου καὶ ἔλα ἐδῶ » .
Ἡ γυναῖκα ἀπεκρίθη , « Δὲν ἔχω ἄνδρα » . Λέγει εἰς αὐτὴν ὁ Ἰησοῦς , « Καλὰ εἶπες ὅτι δὲν ἔχεις ἄνδρα ,
διότι πέντε ἄνδρες ἐπῆρες καὶ τώρα ἐκεῖνον ποὺ ἔχεις δὲν εἶναι ἄνδρας σου · εἰς αὐτὸ εἶπες ἀλήθεια » .
Λέγει εἰς αὐτὸν ἡ γυναῖκα , « Κύριε , βλέπω ὅτι σὺ εἶσαι προφήτης .
Οἱ πατέρες μας εἰς τὸ ὄρος τοῦτο ἐλάτρευσαν τὸν Θεόν , ἐνῷ σεῖς λέτε ὅτι εἰς τὰ Ἱεροσόλυμα εἶναι ὁ τόπος ὅπου πρέπει νὰ λατρεύεται ὁ Θεός » .
Λέγει εἰς αὐτὴν ὁ Ἰησοῦς , « Πίστεψέ με , γυναῖκα , ὅτι ἔρχεται ὥρα ποὺ οὔτε εἰς τὸ ὄρος τοῦτο οὔτε εἰς τὰ Ἱεροσόλυμα θὰ λατρεύετε τὸν Πατέρα .
Σεῖς λατρεύετε ἐκεῖνο ποὺ δὲν ξέρετε , ἐμεῖς λατρεύουμε ἐκεῖνο ποὺ ξέρομε , διότι ἡ σωτηρία ἔρχεται ἀπὸ τοὺς Ἰουδαίους .
Ἀλλ᾽ ἔρχεται ὥρα , καὶ μάλιστα ἦλθε ἤδη , ποὺ οἱ ἀληθινοὶ προσκυνηταὶ θὰ λατρεύσουν τὸν Πατέρα πνευματικὰ καὶ ἀληθινά , διότι τέτοιοι θέλει ὁ Πατέρας νὰ εἶναι ἐκεῖνοι ποὺ τὸν λατρεύουν .
Ὁ Θεὸς εἶναι Πνεῦμα καὶ ἐκεῖνοι ποὺ τὸν λατρεύουν πρέπει νὰ τὸν λατρεύουν πνευματικὰ καὶ ἀληθινά » .
Λέγει εἰς αὐτὸν ἡ γυναῖκα , « Ξέρω ὅτι θὰ ἔλθῃ ὁ Μεσσίας , ὁ λεγόμενος Χριστός . Ὅταν ἔλθῃ ἐκεῖνος , θὰ μᾶς τὰ γνωρίσῃ ὄλα » .
Ὁ Ἰησοῦς τῆς λέγει , « Ἐγὼ εἶμαι ποὺ μιλῶ μαζί σου » .
Τὴν στιγμὴν αὐτὴν ἦλθαν οἱ μαθηταί του καὶ ἀπόρησαν ποὺ μιλοῦσε με γυναῖκα , κανεὶς ὅμως δὲν εἶπε , « Τί ζητᾶς ; » ἤ « Γιατί μιλᾶς μαζί της ; » .
Ἡ γυναῖκα ἄφησε τὴν στάμνα της , ἐπῆγε εἰς τὴν πόλιν καὶ εἶπε εἰς τοὺς ἀνθρώπους ,
« Ἐλᾶτε νὰ ἰδῆτε ἕναν ποὺ μοῦ εἶπε ὅλα ὅσα ἔκανα · μήπως εἶναι αὐτὸς ὁ Χριστός ; » .
Ἐβγῆκαν λοιπὸν ἀπὸ τὴν πόλιν καὶ ἤρχοντο σ᾽ αὐτόν .
Ἐν τῷ μεταξὺ τὸν παρακαλοῦσαν οἱ μαθηταὶ καὶ τοῦ ἔλεγαν , « Ραββί , φάγε » .
Αὐτὸς δὲ τοὺς εἶπε , « Ἐγὼ ἔχω φαγητὸν νὰ φάγω , τὸ ὁποῖον σεῖς δὲν ξέρετε » .
Ἔλεγαν τότε οἱ μαθηταὶ μεταξύ τους , « Μήπως τοῦ ἔφερε κανεὶς νὰ φάγῃ ; » .
Λέγει εἰς αὐτοὺς ὁ Ἰησοῦς , « Τὸ φαγητὸν μου εἶναι νὰ κάνω τὸ θέλημα ἐκείνου , ποὺ μὲ ἔστειλε καὶ νὰ τελειώσω τὸ ἔργον του .
Δὲν λέτε , « Τέσσερις μῆνες ἀκόμη καὶ ὁ θερισμὸς ἔρχεται » ; Σηκῶστε τὰ μάτια σας , σᾶς λέγω , καὶ ἰδέτε τὰ χωράφια ὅτι εἶναι ἄσπρα , ἕτοιμα πρὸς θερισμόν .
Ἤδη ὁ θεριστὴς παίρνει μισθὸν καὶ μαζεύει καρπὸν διὰ τὴν ζωὴν τὴν αἰώνιον , διὰ νὰ χαίρουν μαζὶ καὶ ὁ σπορεὺς καὶ ὁ θεριστής .
Ἐδῶ ἡ παροιμία εἶναι ἀληθινή , ὅτι ἄλλος σπέρνει καὶ ἄλλος θερίζει .
Ἐγὼ σᾶς ἔστειλα νὰ θερίσετε ἐκεῖνο , διὰ τὸ ὁποῖον δὲν ἐκοπιάσατε · ἄλλοι ἔχουν κοπιάσει καὶ σεῖς ἐμπήκατε εἰς τὸν κόπον τους » .
Πολλοὶ ἀπὸ τοὺς Σαμαρείτας τῆς πόλεως ἐκείνης ἐπίστεψαν εἰς αὐτὸν ἐξ αἰτίας τῆς μαρτυρίας τῆς γυναίκας : « Μοῦ εἶπε ὅλα ὅσα ἔκανα » .
Ὅταν λοιπὸν ἦλθαν οἱ Σαμαρεῖται πρὸς αὐτόν , τὸν παρακαλοῦσαν νὰ μείνῃ κοντά τους · καὶ ἔμεινε ἐκεῖ δύο ἡμέρες .
Καὶ πολλοὶ περισσότεροι ἐπίστεψαν ἔπειτα ἀπὸ ὅσα τοὺς εἶπε ,
εἰς δὲ τὴν γυναῖκα ἔλεγαν , « Ὁ λόγος ποὺ πιστεύομεν δὲν εἶναι πλέον τὰ ὅσα μᾶς εἶπες , ἀλλὰ διότι τὸν ἀκούσαμε ἐμεῖς οἱ ἴδιοι καὶ ξέρομεν ὅτι αὐτὸς εἶναι ἀληθινὰ ὁ Σωτὴρ τοῦ κόσμου , ὁ Χριστός .
Ὕστερα ἀπὸ δύο ἡμέρες ἔφυγε ἀπ᾽ ἐκεῖ καὶ ἐπῆγε εἰς τὴν Γαλιλαίαν .
Διότι ὁ ἴδιος ὁ Ἰησοῦς ἐπιστοποίησεν ὅτι προφήτης δὲν ἀπολαύει τιμῆς εἰς τὴν ἰδιαιτέραν του πατρίδα .
Ὅταν ἔφθασε εἰς τὴν Γαλιλαίαν , τὸν ἐδέχθησαν οἱ Γαλιλαῖοι , ἐπειδὴ εἶχαν ἰδῆ ὅλα ὅσα ἔκανε εἰς τὰ Ἱεροσόλυμα κατὰ τὴν ἑορτήν , διότι εἶχαν μεταβῆ καὶ αὐτοὶ εἰς τὴν ἑορτήν .
Ἦλθε λοιπὸν πάλιν ὁ Ἰησοῦς εἰς τὴν Κανᾶ τῆς Γαλιλαίας ὅπου ἔκανε τὸ νερὸ κρασί . Ἐκεῖ ἦτο κάποιος ἀξιωματοῦχος τοῦ βασιλέως , τοῦ ὁποίου τὸ παιδὶ ἦτο ἄρρωστο εἰς τὴν Καπερναούμ .
Ὅταν αὐτὸς ἄκουσε ὅτι ὁ Ἰησοῦς ἦλθε ἀπὸ τὴν Ἰουδαίαν εἰς τὴν Γαλιλαίαν , ἐπῆγε εἰς αὐτὸν καὶ τὸν παρακαλοῦσε νὰ κατέβῃ καὶ θεραπεύσῃ τὸ παιδί του , διότι ἐκινδύνευε νὰ πεθάνῃ .
Ὁ Ἰησοῦς τοῦ εἶπε , « Ἐὰν δὲν ἰδῆτε θαύματα καὶ τέρατα , δὲν θὰ πιστέψετε » .
Λέγει εἰς αὐτὸν ὁ ἀξιωματοῦχος τοῦ βασιλέως , « Κύριε , κατέβα πρὶν πεθάνῃ τὸ παιδί μου » .
Ὁ Ἰησοῦς τοῦ λέγει , « Πήγαινε , τὸ παιδί σου ζῆ » . Καὶ ἐπίστεψε ὁ ἄνθρωπος εἰς τὸν λόγον ποὺ τοῦ εἶπε ὁ Ἰησοῦς καὶ ἔφυγε .
Ἐνῷ δὲ κατέβαινε τὸν δρόμον , τὸν συνήντησαν οἱ δοῦλοι του καὶ τοῦ εἶπαν , « Τὸ παιδί σου ζῆ » .
Τοὺς ἐρώτησε τὴν ὥραν ποὺ ἔγινε καλύτερα . Καὶ τοῦ εἶπαν , « Χθὲς εἰς τὰς ἑπτὰ τὸν ἄφησε ὁ πυρετός » .
Κατάλαβε λοιπὸν ὁ πατέρας ὅτι τὴν ὥραν ἐκείνην ποὺ τοῦ εἶπε ὁ Ἰησοῦς , « Τὸ παιδί σου ζῆ » , ἐθεραπεύθηκε καὶ ἐπίστεψε αὐτὸς καὶ ὁλόκληρη ἡ οἰκογένειά του .
Αὐτὸ εἶναι τὸ δεύτερο θαῦμα ποὺ ἔκανε ὁ Ἰησοῦς , ὅταν ἦλθε ἀπὸ τὴν Ἰουδαίαν εἰς τὴν Γαλιλαίαν .
Ὕστερα ἀπὸ αὐτὰ ἦτο ἑορτὴ τῶν Ἰουδαίων καὶ ἀνέβηκε ὁ Ἰησοῦς εἰς τὰ Ἱεροσόλυμα .
Ὑπάρχει δὲ εἰς τὰ Ἱεροσόλυμα κοντὰ εἰς τὴν πύλην τῶν Προβάτων μία δεξαμενή , ἡ ὁποία ὀνομάζεται Ἑβραϊστὶ Βηθεσδὰ καὶ ἡ ὁποία ἔχει πέντε στοές .
[ Σ᾽ αὐτὲς ἤτανε ξαπλωμένος μεγάλος ἀριθμὸς ἀσθενῶν , τυφλῶν , χωλῶν , παραλυτικῶν , οἱ ὁποῖοι ἐπερίμεναν νὰ κινηθῇ τὸ νερό .
Διότι ἕνας ἄγγελος κατέβαινε πότε-πότε εἰς τὴν δεξαμενὴν καὶ ἐτάρασσε τὸ νερό . Ἐκεῖνος λοιπὸν ποὺ ἔμπαινε πρῶτος , μετὰ τὴν ταραχὴν τοῦ νεροῦ , ἐθεραπεύετο ἀπὸ οἱονδήποτε νόσημα καὶ ἂν ὑπέφερε . ]
Ὑπῆρχε ἐκεῖ ἕνας , ὁ ὁποῖος ἐπὶ τριάντα ὀκτὼ χρόνια ἤτανε ἄρρωστος .
Ὅταν ὁ Ἰησοῦς τὸν εἶδε κατάκοιτον καὶ κατάλαβε ὅτι εἶχε ἤδη πολὺν χρόνον ἐκεῖ , τοῦ λέγει , « Θέλεις νὰ γίνῃς ὑγιής ; » .
Ἀπεκρίθη εἰς αὐτὸν ὁ ἀσθενής , « Κύριε , δὲν ἔχω ἄνθρωπον νὰ μὲ βάλῃ εἰς τὴν δεξαμενήν , ὅταν τὸ νερὸ ταραχθῇ , καὶ ἐνῷ ἔρχομαι κατεβαίνει ἄλλος πρὶν ἀπὸ ἐμέ » .
Ὁ Ἰησοῦς τοῦ λέγει , « Σήκω ἐπάνω , σήκωσε τὸ κρεββάτι σου καὶ περπάτησε » .
Καὶ ἀμέσως ἔγινε ὑγιὴς ὁ ἄνθρωπος καὶ ἐσήκωσε τὸ κρεββάτι του καὶ περπατοῦσε . Ἡ ἡμέρα ἐκείνη ἦτο Σάββατον .
Γι᾽ αὐτὸ ἔλεγαν οἱ Ἰουδαῖοι εἰς τὸν θεραπευθέντα , « Εἶναι Σάββατον , δὲν σοῦ ἐπιτρέπεται νὰ σηκώσῃς τὸ κρεββάτι σου » .
Αὐτὸς τοὺς ἀπεκρίθη , « Ἐκεῖνος ποὺ μὲ ἔκανε ὑγιῆ ἐκεῖνος μοῦ εἶπε , « Σήκωσε τὸ κρεββάτι σου καὶ περπάτησε » .
Τότε τὸν ἐρώτησαν , « Ποιός εἶναι ὁ ἄνθρωπος ποὺ σοῦ εἶπε , « Σήκωσε τὸ κρεββάτι σου καὶ περπάτησε » ;
Ἀλλ᾽ ὁ θεραπευθεὶς δὲν ἤξερε ποιός εἶναι , διότι ὑπῆρχε πολὺς κόσμος εἰς τὸ μέρος ἐκεῖνο καὶ ὁ Ἰησοῦς ἐξέφυγε .
Ὕστερα τὸν εὑρῆκε ὁ Ἰησοῦς εἰς τὸν ναὸν καὶ τοῦ εἶπε , « Ἰδές , ἔγινες ὑγιής , μὴ ἁμαρτάνῃς πλέον , διὰ νὰ μὴ σοῦ συμβῇ κάτι χειρότερον » .
Ἔφυγε ὁ ἄνθρωπος καὶ εἶπε εἰς τοὺς Ἰουδαίους ὅτι ὁ Ἰησοῦς εἶναι αὐτὸς ποὺ τὸν ἔκανε ὑγιῆ .
Διὰ τοῦτο κατεδίωκαν οἱ Ἰουδαῖοι τὸν Ἰησοῦν καὶ ἐζητοῦσαν νὰ τὸν σκοτώσουν , διότι ἔκανε τὰ ἔργα αὐτὰ τὸ Σάββατον .
Ἀλλ᾽ ὁ Ἰησοῦς τοὺς ἀπεκρίθη , « Ὁ Πατέρας μου ἐργάζεται πάντοτε καὶ ἐγὼ ἐπίσης ἐργάζομαι » .
Διὰ τοῦτο ἐζητοῦσαν οἱ Ἰουδαῖοι ἀκόμη περισσότερον νὰ τὸν σκοτώσουν , διότι ὄχι μόνον καταργοῦσε τὸ Σάββατον , ἀλλὰ καὶ διότι ἔλεγε ὅτι ὁ Θεὸς εἶναι Πατέρας δικός του καὶ ἔτσι ἔκανε τὸν ἑαυτόν του ἴσον μὲ τὸν Θεόν .
Ἔλαβε τότε ὁ Ἰησοῦς τὸν λόγον καὶ τοὺς εἶπε , « Ἀλήθεια , ἀλήθεια σᾶς λέγω , δὲν μπορεῖ ὁ Υἱὸς νὰ κάνῃ ἀπὸ τὸν ἑαυτόν του τίποτε , παρὰ μόνον ὅ , τι βλέπει τὸν Πατέρα νὰ κάνῃ , διότι ἐκεῖνα ποὺ κάνει ἐκεῖνος , αὐτὰ ὁμοίως κάνει καὶ ὁ Υἱός .
Διότι ὁ Πατέρας ἀγαπᾶ τὸν Υἱὸν καὶ τοῦ δείχνει ὅλα ὅσα αὐτὸς κάνει καὶ θὰ τοῦ δείξῃ μεγαλύτερα ἔργα ἀπὸ αὐτὰ διὰ νὰ θαυμάζετε .
Ὅπως ὁ Πατέρας ἀνασταίνει τοὺς νεκροὺς καὶ τοὺς ζωοποιεῖ , ἔτσι καὶ ὁ Υἱὸς ἐκείνους ποὺ θέλει τοὺς ζωοποιεῖ .
Οὔτε δικάζει ὁ Πατέρας κανένα , ἀλλὰ ὅλην τὴν κρίσιν ἔδωκε εἰς τὸν Υἱὸν
διὰ νὰ τιμοῦν ὅλοι τὸν Υἱόν , καθὼς τιμοῦν τὸν Πατέρα . Ἐκεῖνος ποὺ δὲν τιμᾶ τὸν Υἱόν , δὲν τιμᾶ τὸν Πατέρα ποὺ τὸν ἔστειλε .
Ἀλήθεια , ἀλήθεια σᾶς λέγω , ὅτι ἐκεῖνος ποὺ ἀκούει τὸν λόγον μου καὶ πιστεύει εἰς ἐκεῖνον ποὺ μὲ ἔστειλε ἔχει ζωὴν αἰώνιον καὶ δὲν μέλλει νὰ περάσῃ ἀπὸ κρίσιν ἀλλὰ ἔχει μεταβῆ ἀπὸ τὸν θάνατον εἰς τὴν ζωήν .
Ἀλήθεια , ἀλήθεια σᾶς λέγω , ὅτι ἔρχεται ὥρα , καὶ ἤδη ἦλθε , ποὺ οἱ νεκροὶ θὰ ἀκούσουν τὴν φωνὴν τοῦ Υἱοῦ τοῦ Θεοῦ καὶ ἐκεῖνοι ποὺ θὰ ἀκούσουν θὰ ζήσουν .
Διότι ὅπως ὁ Πατέρας ἔχει μέσα του ζωήν , ἔτσι ἔδωκε καὶ εἰς τὸν Υἱὸν νὰ ἔχῃ μέσα του ζωήν .
Καὶ ἔδωκε εἰς αὐτὸν ἐξουσίαν καὶ νὰ δικάζῃ , διότι εἶναι Υἱὸς ἀνθρώπου .
Μὴ ἐκπλήττεσθε γι᾽ αὐτό , διότι ἔρχεται ὥρα , ποὺ ὅλοι , ὅσοι θὰ βρίσκωνται εἰς τὰ μνημεῖα θὰ ἀκούσουν τὴν φωνήν του
καὶ θὰ βγοῦν ἔξω , ἐκεῖνοι μὲν ποὺ ἔκαναν τὸ καλὸ θὰ ἀναστηθοῦν διὰ ζωήν , ἐκεῖνοι δὲ ποὺ ἔκαναν τὸ κακὸ θὰ ἀναστηθοῦν διὰ καταδίκην » .
« Ἐγὼ δὲν μπορῶ νὰ κάνω τίποτε ἀπὸ τὸν ἑαυτόν μου . Καθὼς ἀκούω κρίνω καὶ ἡ δική μου κρίσις εἶναι δικαία , διότι δὲν ἐπιδιώκω τὸ θέλημά μου , ἀλλὰ τὸ θέλημα τοῦ Πατέρα ποὺ μὲ ἔστειλε .
Ἐὰν ἐγὼ δίδω μαρτυρίαν διὰ τὸν ἑαυτόν μου , ἡ μαρτυρία μου δὲν ἰσχύει .
Ἄλλος εἶναι ἐκεῖνος ποὺ δίνει μαρτυρίαν δι᾽ ἐμὲ καὶ γνωρίζω ὅτι εἶναι ἀληθινὴ ἡ μαρτυρία , ποὺ δίδει δι᾽ ἐμέ .
Σεῖς ἐστείλατε ἀνθρώπους εἰς τὸν Ἰωάννην καὶ ἔδωσε μαρτυρίαν διὰ τὴν ἀλήθειαν .
Ἐγὼ ὅμως δὲν λαβαίνω τὴν μαρτυρίαν ἀπὸ ἄνθρωπον ἀλλὰ τὰ λέγω αὐτὰ διὰ νὰ σωθῆτε .
Ἐκεῖνος ἦτο τὸ λυχνάρι ποὺ ἔκαιε καὶ ἐφώτιζε καὶ ἠθέλατε νὰ χαρῆτε ὀλίγον εἰς τὸ φῶς του .
Ἐγὼ ὅμως ἔχω μεγαλυτέραν μαρτυρίαν παρὰ ὁ Ἰωάννης , διότι τὰ ἔργα ποὺ μοῦ ἔδωσε ὁ Πατέρας νὰ τελειώσω , αὐτὰ τὰ ἔργα ποὺ κάνω , μαρτυροῦν δι᾽ ἐμὲ ὅτι ὁ Πατέρας μὲ ἔχει στείλει .
Καὶ ὁ Πατέρας ποὺ μὲ ἔστειλε , αὐτὸς ἔχει δώσει μαρτυρίαν δι᾽ ἐμέ . Οὔτε τὴν φωνήν του ἔχετε ἀκούσει ποτὲ οὔτε τὴν μορφήν του ἔχετε ἰδῆ .
Καὶ ὁ λόγος του δὲν μένει μέσα σας διότι δὲν πιστεύετε εἰς αὐτὸν ποὺ ἔστειλε ἐκεῖνος .
Σεῖς ἐρευνᾶτε τὰς γραφάς , διότι νομίζετε ὅτι δι᾽ αὐτῶν θὰ ἔχετε ζωὴν αἰώνιον · ἐκεῖναι μαρτυροῦν δι᾽ ἐμὲ
καὶ ὅμως , δὲν θέλετε νὰ ἔλθετε σ᾽ ἐμέ , διὰ νὰ ἔχετε ζωήν .
Τιμὰς ἐκ μέρους ἀνθρώπων δὲν δέχομαι ,
ἐξ ἄλλου σᾶς ξέρω , ὅτι δὲν ἔχετε μέσα σας ἀγάπην διὰ τὸν Θεόν .
Ἐγὼ ἔχω ἔλθει ἐξ ὀνόματος τοῦ Πατέρα μου καὶ δὲν μὲ δέχεσθε · ἐὰν ἔλθῃ ἄλλος ἐξ ὀνόματος τοῦ ἑαυτοῦ του ἐκεῖνον θὰ τὸν δεχθῆτε .
Πῶς μπορεῖτε σεῖς νὰ ἔχετε πίστιν , ἀφοῦ δέχεσθε τιμὰς ὁ ἕνας ἀπὸ τὸν ἄλλον καὶ δὲν ζητᾶτε τὴν τιμὴν ποὺ προέρχεται ἀπὸ τὸν μόνον Θεόν ;
Μὴ φαντασθῆτε ὅτι ἐγὼ θὰ σᾶς κατηγορήσω εἰς τὸν Πατέρα · ἐκεῖνος ποὺ σᾶς κατηγορεῖ εἶναι ὁ Μωϋσῆς , εἰς τὸν ὁποῖον ἔχετε στηρίξει τὶς ἐλπίδες σας .
Ἐὰν ἐπιστεύατε εἰς τὸν Μωϋσῆν , θὰ ἐπιστεύατε καὶ εἰς ἐμέ , διότι δι᾽ ἐμὲ ἔγραψε ἐκεῖνος .
Ἀλλ᾽ ἐὰν δὲν πιστεύετε εἰς ὅσα ἐκεῖνος ἔγραψε πῶς θὰ πιστέψετε εἰς τὰ λόγια τὰ δικά μου ; » .
Ὕστερα ὁ Ἰησοῦς ἔφυγε πέραν ἀπὸ τὴν λίμνην τῆς Γαλιλαίας , δηλαδὴ τῆς Τιβεριάδος .
Καὶ τὸν ἀκολουθοῦσε λαὸς πολύς , διότι εἶδαν τὰ θαύματα ποὺ ἔκανε εἰς τοὺς ἀσθενεῖς .
Ὁ Ἰησοῦς ἀνέβηκε εἰς τὸ ὄρος καὶ ἐκαθότανε ἐκεῖ μαζὶ μὲ τοὺς μαθητάς του .
Ἐπλησίαζε δὲ τὸ Πάσχα , ἡ ἑορτὴ τῶν Ἰουδαίων .
Ὅταν ὁ Ἰησοῦς ἐσήκωσε τὰ μάτια του καὶ εἶδε ὅτι ἔρχεται πρὸς αὐτὸν πολὺς κόσμος , λέγει εἰς τὸν Φίλιππον , « Ἀπὸ ποῦ θὰ ἀγοράσωμε ψωμιὰ διὰ νὰ φάγουν οἱ ἄνθρωποι αὐτοί ; » .
Αὐτὸ τὸ εἶπε διὰ νὰ τὸν δοκιμάσῃ , διότι αὐτὸς ἤξερε τί ἐπρόκειτο νὰ κάνῃ .
Ἀπεκρίθη εἰς αὐτὸν ὁ Φίλιππος , « Διακοσίων δηναρίων ψωμιὰ δὲν ἀρκοῦν εἰς αὐτοὺς γιὰ νὰ πάρῃ ἀπὸ λίγο ὁ καθένας » .
Λέγει εἰς αὐτὸν ἕνας ἀπὸ τοὺς μαθητάς του , ὁ Ἀνδρέας , ὁ ἀδελφὸς τοῦ Σίμωνος Πέτρου ,
« Ὑπάρχει ἐδῶ ἕνα παιδὶ ποὺ ἔχει πέντε κριθαρένια ψωμιὰ καὶ δύο ψάρια · ἀλλὰ τί νὰ κάνουν αὐτὰ σὲ τόσους πολλούς ; » .
Ὁ Ἰησοῦς εἶπε , « Βάλτε τοὺς ἀνθρώπους νὰ ξαπλώσουν » . Ὑπῆρχε ἐκεῖ πολὺ χορτάρι . Ἐξαπλώθηκαν λοιπὸν οἱ ἄνδρες , οἱ ὁποῖοι ἦσαν περίπου πέντε χιλιάδες .
Ἐπῆρε τότε ὁ Ἰησοῦς τὰ ψωμιὰ καὶ ἀφοῦ εὐχαρίστησε τὸν Θεόν , ἐμοίρασε εἰς τοὺς μαθητάς , οἱ δὲ μαθηταὶ εἰς τοὺς ξαπλωμένους · ἐπίσης καὶ ἀπὸ τὰ ψάρια , ὅσο ἤθελαν .
Ὅταν ἐχόρτασαν ὅλοι , λέγει εἰς τοὺς μαθητάς του , « Μαζέψτε τὰ κομμάτια ποὺ περίσσεψαν διὰ νὰ μὴ χαθῇ τίποτε » .
Ἐμάζεψαν λοιπὸν καὶ γέμισαν δώδεκα κοφίνια μὲ κομμάτια ἀπὸ τὰ πέντε κριθαρένια ψωμιὰ ποὺ περίσσεψαν σ᾽ ἐκείνους ποὺ εἶχαν φάγει .
Ὅταν εἶδαν οἱ ἄνθρωποι τὸ θαῦμα ποὺ ἔκανε ὁ Ἰησοῦς , ἔλεγαν , « Αὐτὸς πραγματικὰ εἶναι ὁ προφήτης ποὺ μέλλει νὰ ἔλθῃ εἰς τὸν κόσμον » .
Ὁ Ἰησοῦς , ἐπειδὴ ἀντελήφθη ὅτι ἐπρόκειτο νὰ ἔλθουν καὶ νὰ τὸν ἁρπάξουν , διὰ νὰ τὸν κάνουν βασιλέα , ἔφυγε πάλιν εἰς τὸ ὄρος μόνος .
Ὅταν ἐβράδυασε , κατέβηκαν οἱ μαθηταί του εἰς τὴν λίμνην ,
ἐμπῆκαν εἰς πλοιάριον καὶ ἐπήγαιναν πρὸς τὴν ἀπέναντι ὄχθην τῆς λίμνης εἰς τὴν Καπερναούμ , εἶχε δὲ πιὰ σκοτεινιάσει καὶ ὁ Ἰησοῦς δὲν εἶχε ἔλθει
καὶ ἡ λίμνη ἐφούσκωνε , διότι ἔπνεε δυνατὸς ἄνεμος .
Ὅταν εἶχαν προχωρήσει περὶ τὰ εἴκοσι πέντε ἢ τριάντα στάδια , βλέπουν τὸν Ἰησοῦν νὰ περπατῇ ἐπάνω εἰς τὴν λίμνην καὶ νὰ πλησιάζῃ εἰς τὸ πλοιάριον καὶ ἐφοβήθηκαν .
Ἀλλ᾽ αὐτὸς τοὺς λέγει , « Ἐγὼ εἶμαι , μὴ φοβᾶσθε » .
Ἤθελαν τότε νὰ τὸν παραλάβουν εἰς τὸ πλοιάριον καὶ ἀμέσως τὸ πλοιάριον ἔφθασε εἰς τὴν ξηράν , εἰς τὴν ὁποίαν ἐπήγαιναν .
Τὴν ἄλλην ἡμέραν ὁ κόσμος , ποὺ ἐστέκετο εἰς τὴν ἄλλην ὄχθην τῆς λίμνης , εἶδε ὅτι δὲν ὑπῆρχε ἐκεῖ ἄλλο πλοιάριον παρὰ ἕνα , ἐκεῖνο , εἰς τὸ ὁποῖον ἐμπῆκαν οἱ μαθηταί του , καὶ ὅτι ὁ Ἰησοῦς δὲν εἶχε μπῆ εἰς τὸ πλοιάριον μαζὶ μὲ τοὺς μαθητάς του ἀλλ᾽ ὅτι οἱ μαθηταί του εἶχαν ἀναχωρήσει μόνοι .
Ἦλθαν ὅμως ἄλλα πλοιάρια ἀπὸ τὴν Τιβεριάδα πλησίον εἰς τὸν τόπον , ὅπου ἔφαγαν ψωμὶ μετὰ τὴν εὐχαριστήριον εὐχὴν τοῦ Κυρίου .
Ὅταν λοιπὸν ὁ λαὸς εἶδε ὅτι ὁ Ἰησοῦς δὲν ἦτο ἐκεῖ οὔτε οἱ μαθηταί του , ἐμπῆκαν καὶ αὐτοὶ εἰς πλοιάρια καὶ ἦλθαν εἰς τὴν Καπερναοὺμ καὶ ἀναζητοῦσαν τὸν Ἰησοῦν .
Καὶ ὅταν τὸν εὑρῆκαν εἰς τὴν ἀπέναντι ὄχθην τῆς λίμνης , τοῦ εἶπαν , « Ραββί , πότε ἦλθες ἐδῶ ; » .
Ὁ Ἰησοῦς τοὺς ἀπεκρίθη , « Ἀλήθεια , ἀλήθεια σᾶς λέγω , μὲ ζητᾶτε ὄχι διὸτι εἴδατε θαύματα ἀλλὰ διότι ἐφάγατε ἀπὸ τὰ ψωμιὰ καὶ χορτάσατε .
Νὰ ἐργάζεσθε ὄχι διὰ τὴν τροφὴν τὴν φθαρτήν , ἀλλὰ διὰ τὴν τροφήν , ποὺ μένει εἰς ζωὴν αἰώνιον , τὴν ὁποίαν θὰ σᾶς δώσῃ ὁ Υἱὸς τοῦ ἀνθρώπου . Διότι τοῦτον ὁ Πατέρας , ὁ Θεός , ἐσφράγισε » .
Ἐκεῖνοι τοῦ εἶπαν , « Τί πρέπει νὰ κάνωμε διὰ νὰ ἐργαζώμεθα τὰ ἔργα ποὺ ὁ Θεὸς θέλει ; » .
Ὁ Ἰησοῦς τοὺς ἀπεκρίθη , « Τοῦτο εἶναι τὸ ἔργον ποὺ θέλει ὁ Θεός , νὰ πιστεύετε εἰς αὐτὸν ποὺ ἔστειλε ἐκεῖνος » .
Τότε τοῦ εἶπαν , « Τί σημεῖον λοιπὸν κάνεις , διὰ νὰ τὸ ἰδοῦμε καὶ νὰ σὲ πιστέψουμε ; Ποιό εἶναι τὸ ἔργον ποὺ κάνεις ;
Οἱ πατέρες μας ἔφαγαν τὸ μάννα εἰς τὴν ἔρημον καθὼς εἶναι γραμμένον , Ἄρτον ἀπὸ τὸν οὐρανὸν τοὺς ἔδωκε νὰ φάγουν » .
Εἶπε εἰς αὐτοὺς ὁ Ἰησοῦς , « Ἀλήθεια , ἀλήθεια σᾶς λέγω , δὲν σᾶς ἔδωκε ὁ Μωϋσῆς τὸν ἄρτον ἀπὸ τὸν οὐρανόν , ἀλλ᾽ ὁ Πατέρας μου σᾶς δίνει τὸν ἄρτον τὸν ἀληθινὸν ἀπὸ τὸν οὐρανόν .
Διότι ὁ ἄρτος τοῦ Θεοῦ εἶναι ἐκεῖνος ποὺ κατεβαίνει ἀπὸ τὸν οὐρανὸν καὶ δίνει ζωὴν εἰς τὸν κόσμον » .
Ἐκεῖνοι τοῦ εἶπαν , « Κύριε , δός μας πάντοτε τὸν ἄρτον τοῦτον » .
Ὁ δὲ Ἰησοῦς τοὺς εἶπε , « Ἐγὼ εἶμαι ὁ ἄρτος τῆς ζωῆς · ἐκεῖνος ποὺ ἔρχεται σ᾽ ἐμὲ δὲν θὰ πεινάσῃ καὶ ἐκεῖνος ποὺ πιστεύει σ᾽ ἐμὲ δὲν θὰ διψάσῃ ποτέ .
Ἀλλ᾽ ὅπως σᾶς εἶπα , ἂν καὶ μὲ εἴδατε , ὅμως δὲν πιστεύετε .
Κάθε τι ποὺ μοῦ δίνει ὁ Πατέρας , θὰ ἔλθῃ σ᾽ ἐμὲ καὶ ἐκεῖνον ποὺ ἔρχεται σ᾽ ἐμὲ δὲν θὰ τὸν βγάλω ἔξω ,
διότι κατέβηκα ἀπὸ τὸν οὐρανὸν ὄχι διὰ νὰ κάνω τὸ θέλημα τὸ δικό μου ἀλλὰ τὸ θέλημα ἐκείνου ποὺ μὲ ἔστειλε .
Τοῦτο εἶναι τὸ θέλημα τοῦ Πατέρα μου , ὁ ὁποῖος μὲ ἔστειλε , νὰ μὴ χάσω τίποτε ἀπὸ ὅ , τι μοῦ ἔχει δώσει ἀλλὰ νὰ τὸ ἀναστήσω τὴν ἐσχάτην ἡμέραν .
Διότι τοῦτο εἶναι τὸ θέλημα ἐκείνου , ποὺ μὲ ἔστειλε : ὁ καθένας , ποὺ βλέπει τὸν Υἱὸν καὶ πιστεύει εἰς αὐτόν , νὰ ἔχῃ ζωὴν αἰώνιον καὶ ἐγὼ θὰ τὸν ἀναστήσω τὴν ἐσχάτην ἡμέραν » .
Ἐγόγγυζαν τότε οἱ Ἰουδαῖοι ἐναντίον του , διότι εἶπε , « Ἐγὼ εἶμαι ὁ ἄρτος ποὺ κατέβηκε ἀπὸ τὸν οὐρανόν »
καὶ ἔλεγαν , « Δὲν εἶναι αὐτὸς ὁ Ἰησοῦς , ὁ υἱὸς τοῦ Ἰωσήφ , τοῦ ὁποίου τὸν πατέρα καὶ τὴν μητέρα ἐμεῖς γνωρίζομεν ; Πῶς λοιπὸν λέγει , « Ἔχω κατεβῆ ἀπὸ τὸν οὐρανόν » ;
Ὁ Ἰησοῦς τότε τοὺς ἀπεκρίθη , « Μὴ γογγύζετε μεταξύ σας .
Κανεὶς δὲν μπορεῖ νὰ ἔλθῃ σ᾽ ἐμέ , ἐὰν ὁ Πατέρας ποὺ μὲ ἔστειλε δὲν τὸν ἑλκύσῃ , καὶ ἐγὼ θὰ τὸν ἀναστήσω τὴν ἐσχάτην ἡμέραν .
Εἶναι γραμμένον εἰς τοὺς προφήτας , Καὶ θὰ εἶναι ὅλοι διδαγμένοι ἀπὸ τὸν Θεόν . Ὅποιος λοιπὸν ἄκουσε ἀπὸ τὸν Πατέρα καὶ ἔμαθε , αὐτὸς ἔρχεται σ᾽ ἐμέ .
Ὄχι ὅτι ἔχει ἰδῆ κανεὶς τὸν Πατέρα , ἀλλὰ μόνον ἐκεῖνος ποὺ εἶναι ἀπὸ τὸν Θεόν , ἐκεῖνος ἔχει ἰδῆ τὸν Πατέρα .
Ἀλήθεια , ἀλήθεια σᾶς λέγω , ἐκεῖνος ποὺ πιστεύει σ᾽ ἐμὲ ἔχει ζωὴν αἰώνιον .
Ἐγὼ εἶμαι ὁ ἄρτος τῆς ζωῆς .
Οἱ πατέρες σας ἔφαγαν τὸ μάννα εἰς τὴν ἔρημον καὶ πέθαναν .
Αὐτὸς εἶναι ὁ ἄρτος , ποὺ κατεβαίνει ἀπὸ τὸν οὐρανόν , διὰ νὰ φάγῃ ὁ ἄνθρωπος ἀπὸ αὐτὸν καὶ νὰ μὴ πεθάνῃ .
Ἐγὼ εἶμαι ὁ ἄρτος ὁ ζωντανός , ποὺ κατέβηκε ἀπὸ τὸν οὐρανόν · ἐὰν φάγῃ κανεὶς ἀπὸ τὸν ἄρτον αὐτόν , θὰ ζήσῃ αἰωνίως , ὁ ἄρτος δὲ τὸν ὁποῖον ἐγὼ θὰ δώσω , εἶναι ἡ σάρκα μου , τὴν ὁποίαν θὰ δώσω ὑπὲρ τῆς ζωῆς τοῦ κόσμου » .
Οἱ Ἰουδαῖοι ἐφιλονεικοῦσαν μεταξύ τους καὶ ἔλεγαν , « Πῶς μπορεῖ αὐτὸς νὰ μᾶς δώσῃ νὰ φάγωμεν τὴν σάρκα του ; » .
Τότε ὁ Ἰησοῦς τοὺς εἶπε , « Ἀλήθεια , ἀλήθεια σᾶς λέγω , ἐὰν δὲν φάγετε τὴν σάρκα τοῦ Υἱοῦ τοῦ ἀνθρώπου καὶ δὲν πιῆτε τὸ αἷμά του , δὲν ἔχετε ζωὴν μέσα σας .
Ἐκεῖνος ποὺ τρώγει τὴν σάρκα μου καὶ πίνει τὸ αἷμά μου ἔχει ζωὴν αἰώνιον καὶ ἐγὼ θὰ τὸν ἀναστήσω τὴν ἐσχάτην ἡμέραν .
Διότι ἡ σάρκα μου εἶναι ἀληθινὴ τροφὴ καὶ τὸ αἷμά μου ἀληθινὸν ποτόν .
Ἐκεῖνος ποὺ τρώγει τὴν σάρκα μου καὶ πίνει τὸ αἷμά μου μένει μέσα μου καὶ ἐγὼ μέσα του .
Καθὼς μὲ ἔστειλε ὁ ζωντανὸς Πατέρας καὶ ζῶ ἕνεκα τοῦ Πατέρα , ἔτσι καὶ ἐκεῖνος ποὺ μὲ τρώγει θὰ ζήσῃ ἕνεκα ἐμοῦ .
Αὐτὸς εἶναι ὁ ἄρτος , ὁ ὁποῖος κατέβηκε ἀπὸ τὸν οὐρανόν , ὄχι ὅπως τὸ μάννα ποὺ ἔφαγαν οἱ πατέρες σας καὶ πέθαναν · ἐκεῖνος ποὺ τρώγει αὐτὸν τὸν ἄρτον θὰ ζήσῃ αἰωνίως » .
Αὐτὰ εἶπε σὲ συναγωγήν , ὅταν ἐδίδασκε εἰς τὴν Καπερναούμ .
Πολλοὶ ἀπὸ τοὺς μαθητάς του , ὅταν τὰ ἄκουσαν , εἶπαν , « Εἶναι σκληρὸς ὁ λόγος αὐτός · ποιός μπορεῖ νὰ τὸν ἀκούῃ ; » .
Ὁ Ἰησοῦς ἤξερε ἐσωτερικῶς ὅτι γογγύζουν γι᾽ αὐτὸ οἱ μαθηταί του καὶ τοὺς εἶπε , « Αὐτὸ σᾶς κλονίζει ;
Ἐὰν ἰδῆτε τὸν Υἱὸν τοῦ ἀνθρώπου νὰ ἀνεβαίνῃ ἐκεῖ ὅπου ἦτο προτήτερα , τί θὰ ἐλέγατε ;
Τὸ πνεῦμα εἶναι ἐκεῖνο ποὺ δίνει ζωήν , ἡ σάρκα δὲν ὠφελεῖ τίποτε . Τὰ λόγια , τὰ ὁποῖα ἐγὼ σᾶς μιλῶ , εἶναι πνεῦμα καὶ ζωή .
Καὶ ὅμως ὑπάρχουν μερικοὶ ἀπὸ σᾶς ποὺ δὲν πιστεύουν » . Διότι ἤξερε ἀπὸ τὴν ἀρχὴν ὁ Ἰησοῦς ποιοί εἶναι ἐκεῖνοι ποὺ δὲν πιστεύουν καὶ ποιός εἶναι ἐκεῖνος ποὺ θὰ τὸν παραδώσῃ .
Καὶ ἔλεγε , « Διὰ τοῦτο σᾶς εἶπα ὅτι κανεὶς δὲν μπορεῖ νὰ ἔλθῃ σ᾽ ἐμέ , ἐὰν δὲν εἶναι δοσμένο εἰς αὐτὸν ἀπὸ τὸν Πατέρα μου » .
Γι᾽ αὐτὸν τὸν λόγον πολλοὶ ἀπὸ τοὺς μαθητάς του ἔφυγαν καὶ δὲν ἐπήγαιναν πλέον μαζί του .
Εἶπε τότε ὁ Ἰησοῦς εἰς τοὺς δώδεκα , « Μήπως καὶ σεῖς θέλετε νὰ φύγετε ; » .
Ἀπεκρίθη τότε ὁ Σίμων Πέτρος , « Κύριε , σὲ ποιόν νὰ πᾶμε ; Ἔχεις λόγια ζωῆς αἰωνίου ,
καὶ ἐμεῖς ἔχομε πιστέψει καὶ γνωρίσει ὅτι σὺ εἶσαι ὁ Χριστός , ὁ Υἱὸς τοῦ Θεοῦ τοῦ ζωντανοῦ » .
Ἀπεκρίθη εἰς αὐτοὺς ὁ Ἰησοῦς , « Δὲν ἐδιάλεξα ἐγὼ ἐσᾶς τοὺς δώδεκα ; Καὶ ὅμως ἕνας ἀπὸ σᾶς εἶναι διάβολος » .
Ἐννοοῦσε τὸν Ἰούδαν , τὸν υἱὸν τοῦ Σίμωνος , τὸν Ἰσκαριώτην , ποὺ ἦτο ἕνας ἀπὸ τοὺς δώδεκα καὶ αὐτὸς θὰ τὸν παρέδιδε .


Ὕστερα ἀπὸ αὐτὰ περιήρχετο ὁ Ἰησοῦς τὴν Γαλιλαίαν · δὲν ἤθελε νὰ μείνῃ εἰς τὴν Ἰουδαίαν , διότι οἱ Ἰουδαῖοι ἐζητοῦσαν νὰ τὸν σκοτώσουν .
Ἐπειδὴ ἐπλησίαζε ἡ ἑορτὴ τῶν Ἰουδαίων , ἡ σκηνοπηγία ,
τοῦ εἶπαν οἱ ἀδελφοί του , « Φύγε ἀπ᾽ ἐδῶ καὶ πήγαινε εἰς τὴν Ἰουδαίαν διὰ νὰ ἰδοῦν καὶ οἱ μαθηταί σου τὰ ἔργα ποὺ κάνεις ,
διότι κανεὶς δὲν κάνει τίποτε εἰς τὰ κρυφὰ ὅταν ζητῇ νὰ γίνῃ γνωστός . Ἐὰν κάνῃς αὐτὰ τὰ πράγματα , φανερώσου εἰς τὸν κόσμον » .
Διότι οὔτε καὶ οἱ ἀδελφοί του δὲν ἐπίστευαν εἰς αὐτόν .
Λέγει τότε εἰς αὐτοὺς ὁ Ἰησοῦς , « Ὁ δικός μου καιρὸς ἀκόμη δὲν ἦλθε , ἐνῷ γιὰ σᾶς ὁ καιρὸς εἶναι πάντοτε κατάλληλος .
Ὁ κόσμος δὲν μπορεῖ νὰ μισῇ ἐσᾶς , ἐμὲ ὅμως μὲ μισεῖ , ἐπειδὴ μαρτυρῶ ὅτι τὰ ἔργα του εἶναι πονηρά .
Πηγαίνετε σεῖς εἰς τὴν ἑορτήν · ἐγὼ δὲν θὰ πάω ἀκόμη εἰς τὴν ἑορτὴν αὐτήν , διότι ὁ κατάλληλος καιρὸς γιὰ μένα ἀκόμη δὲν ἔχει ἔλθει » .
Ἀφοῦ τοὺς εἶπε αὐτὰ ἔμεινε εἰς τὴν Γαλιλαίαν .
Ἀλλ᾽ ὅταν ἐπῆγαν οἱ ἀδελφοί του εἰς τὴν ἑορτήν , τότε ἐπῆγε καὶ αὐτός , ὄχι φανερὰ ἀλλὰ σχεδὸν κρυφά .
Οἱ Ἰουδαῖοι τὸν ἀναζητοῦσαν κατὰ τὴν ἑορτὴν καὶ ἔλεγαν , « Ποῦ εἶναι ἐκεῖνος ; » ,
καὶ ἐγίνετο μεγάλη φιλονεικία γι᾽ αὐτὸν μεταξὺ τοῦ λαοῦ . Οἱ μὲν ἔλεγαν , « Εἶναι καλὸς ἄνθρωπος » , ἄλλοι ἔλεγαν , « Ὄχι , πλανᾶ τὸν λαόν » .
Κανεὶς ὅμως δὲν μιλοῦσε γι᾽ αὐτὸν δημοσίᾳ ἐπειδὴ ἐφοβοῦντο τοὺς Ἰουδαίους .
Κατὰ τὸ μέσον τῆς ἑορτῆς ἀνέβηκε ὁ Ἰησοῦς εἰς τὸν ναὸν καὶ ἐδίδασκε .
Οἱ Ἰουδαῖοι ἦσαν κατάπληκτοι καὶ ἔλεγαν , « Πῶς αὐτὸς ξέρει γράμματα , ἀφοῦ δὲν ἐσπούδασε ; » .
Ἀπεκρίθη τότε εἰς αὐτοὺς ὁ Ἰησοῦς , « Ἡ διδασκαλία μου δὲν εἶναι δική μου , ἀλλὰ ἐκείνου ποὺ μὲ ἔστειλε .
Ἐὰν θέλῃ κανεὶς νὰ κάνῃ τὸ θέλημα τοῦ Θεοῦ , θὰ γνωρίσῃ ἐὰν ἡ διδασκαλία μου προέρχεται ἀπ᾽ αὐτὸν ἢ ἂν ἐγὼ μιλῶ ἀπὸ τὸν ἑαυτόν μου .
Ἐκεῖνος ποὺ μιλεῖ ἀπὸ τὸν ἑαυτόν του , ζητεῖ τὴν δικήν του δόξαν , ὅποιος ὅμως ζητεῖ τὴν δόξαν ἐκείνου ποὺ τὸν ἔστειλε , αὐτὸς εἶναι ἀληθὴς καὶ δὲν ὑπάρχει σ᾽ αὐτὸν ψεῦδος .
Δὲν σᾶς ἔδωκε ὁ Μωϋσῆς τὸν νόμον ; Καὶ ὅμως κανεὶς ἀπὸ σᾶς δὲν ἐκτελεῖ τὸν νόμον . Διατί ζητᾶτε νὰ μὲ σκοτώσετε ; » .
Ἀπεκρίθη ὁ λαός , « Δαιμόνιον ἔχεις . Ποιός ζητᾶ νὰ σὲ σκοτώσῃ ; » .
Ὁ Ἰησοῦς τοὺς ἀπεκρίθη , « Ἕνα ἔργον ἔκανα καὶ εἶσθε ὅλοι κατάπληκτοι γι᾽ αὐτό .
Ὁ Μωϋσῆς σᾶς ἔδωκε τὴν περιτομήν — ὄχι ὅτι αὐτὴ προέρχεται ἀπὸ τὸν Μωϋσῆν ἀλλ᾽ ἀπὸ τοὺς πατέρας — καὶ τὸ Σάββατον περιτέμνετε ἄνθρωπον .
Ἐὰν λοιπὸν ἕνας ἄνθρωπος περιτέμνεται τὸ Σάββατον , διὰ νὰ τηρηθῇ ὁ νόμος τοῦ Μωϋσέως , ὀργίζεσθε ἐναντίον μου διότι ὁλόκληρον ἄνθρωπον ἔκανα ὑγιῆ τὸ Σάββατον ;
Μὴ κρίνετε κατὰ τὰ ἐξωτερικὰ φαινόμενα ἀλλὰ νὰ εἶσθε δίκαιοι εἰς τὰς κρίσεις σας » .
Μερικοὶ ἀπὸ τοὺς Ἱεροσολυμίτας ἔλεγαν , « Δὲν εἶναι αὐτὸς ποὺ ζητοῦν νὰ σκοτώσουν ;
Καὶ νά , μιλεῖ δημοσίᾳ καὶ δὲν τοῦ λέγουν τίποτε . Μήπως ἐννόησαν πραγματικὰ οἱ ἄρχοντες ὅτι αὐτὸς εἶναι ὁ Χριστός ;
Ἀλλὰ γι᾽ αὐτὸν ξέρομεν ἀπὸ ποῦ εἶναι , διὰ τὸν Χριστὸν ὅμως , ὅταν ἔλθῃ , κανεὶς δὲν θὰ ξέρῃ ἀπὸ ποῦ εἶναι » .
Τότε ὁ Ἰησοῦς ἐφώναξε δυνατά , καθὼς ἐδίδασκε εἰς τὸν ναόν , καὶ εἶπε , « Μὲ ξέρετε καὶ ξέρετε ἀπὸ ποῦ εἶμαι · καὶ ὅμως δὲν ἔχω ἔλθει ἀπὸ τὸν ἑαυτόν μου ἀλλ᾽ ἐκεῖνος ποὺ μὲ ἔστειλε εἶναι ἀληθινός , καὶ αὐτὸν ἐσεῖς δὲν τὸν ξέρετε .
Ἐγὼ τὸν ξέρω , διότι εἶμαι ἀπὸ αὐτὸν καὶ ἐκεῖνος μὲ ἔστειλε » .
Ἐζητοῦσαν τότε νὰ τὸν πιάσουν ἀλλὰ κανεὶς δὲν ἔβαλε χέρι ἐπάνω του , διότι δὲν εἶχε ἔλθει ἀκόμη ἡ ὥρα του .
Πολλοὶ ἀπὸ τὸν λαὸν ἐπίστεψαν εἰς αὐτὸν καὶ ἔλεγαν , « Ὅταν ἔλθῃ ὁ Χριστὸς μήπως θὰ κάνῃ περισσότερα θαύματα ἀπὸ ὅσα κάνει αὐτός ; » .
Οἱ Φαρισαῖοι ἄκουσαν νὰ ψιθυρίζῃ ὁ κόσμος αὐτὰ τὰ πράγματα γι᾽ αὐτὸν καὶ ἔστειλαν οἱ Φαρισαῖοι καὶ οἱ ἀρχιερεῖς ὑπηρέτας διὰ νὰ τὸν πιάσουν .
Εἶπε τότε ὁ Ἰησοῦς , « Ἀκόμη ὀλίγον χρόνον θὰ εἶμαι μαζί σας καὶ ὕστερα θὰ πάω σ᾽ ἐκεῖνον ποὺ μὲ ἔστειλε .
Θὰ μὲ ζητήσετε ἀλλὰ δὲν θὰ μὲ βρῆτε . Ὅπου εἶμαι ἐγώ , δὲν μπορεῖτε σεῖς νὰ ἔλθετε » .
Εἶπαν τότε οἱ Ἰουδαῖοι μεταξύ τους , « Ποῦ πρόκειται αὐτὸς νὰ πάῃ ὥστε νὰ μὴ μποροῦμε νὰ τὸν βροῦμε ; Μήπως πρόκειται νὰ πάῃ εἰς τοὺς Ἰουδαίους τοὺς διασκορπισμένους εἰς τὰ ἔθνη καὶ νὰ διδάσκῃ τοὺς ἐθνικούς ;
Τί σημαίνει αὐτὸς ὁ λόγος ποὺ εἶπε , « Θὰ μὲ ζητήσετε ἀλλὰ δὲν θὰ μὲ βρῆτε » καὶ « Ὅπου εἶμαι ἐγώ , δὲν μπορεῖτε σεῖς νὰ ἔλθετε » ;
Τὴν τελευταίαν ἡμέραν τὴν μεγάλην τῆς ἑορτῆς ἐστάθηκε ὁ Ἰησοῦς καὶ ἐφώναξε δυνατά , « Ἐὰν κανεὶς διψᾷ , ἂς ἔλθῃ σ᾽ ἐμὲ καὶ ἂς πιῇ .
Ἐκεῖνος ποὺ πιστεύει σ᾽ ἐμέ , καθὼς εἶπε ἡ γραφή , « Θὰ τρέξουν ἀπὸ τὴν κοιλιά του ποταμοὶ νεροῦ ζωντανοῦ » .
Αὐτὸ τὸ εἶπε διὰ τὸ Πνεῦμα , τὸ ὁποῖον θὰ ἔπαιρναν ἐκεῖνοι ποὺ θὰ ἐπίστευαν σ᾽ αὐτόν · διότι δὲν εἶχε δοθῆ ἀκόμη Πνεῦμα Ἅγιον , ἐπειδὴ ὁ Ἰησοῦς δὲν εἶχε ἀκόμη δοξασθῆ .
Πολλοὶ ἀπὸ τὸ πλῆθος , ὅταν ἄκουσαν αὐτά , ἔλεγαν , « Αὐτὸς εἶναι πραγματικὰ ὁ Προφήτης » ,
ἄλλοι ἔλεγαν , « Αὐτὸς εἶναι ὁ Χριστός » , ἄλλοι ἔλεγαν , « Μήπως ὁ Χριστὸς ἔρχεται ἀπὸ τὴν Γαλιλαίαν ;
Δὲν εἶπε ἡ γραφὴ ὅτι ὁ Χριστὸς ἔρχεται ἀπὸ τὸ σπέρμα τοῦ Δαυῒδ καὶ ἀπὸ τὴν κωμόπολιν Βηθλεὲμ ὅπου ἦτο ὁ Δαυΐδ ; » .
Ἔγινε λοιπὸν διχασμὸς γι᾽ αὐτὸν μεταξὺ τοῦ πλήθους .
Μερικοὶ ἤθελαν νὰ τὸν πιάσουν ἀλλὰ κανεὶς δὲν ἔβαλε χέρι ἐπάνω του .
Τότε ἐπέστρεψαν οἱ ὑπηρέται πρὸς τοὺς ἀρχιερεῖς καὶ τοὺς Φαρισαίους , οἱ ὁποῖοι τοὺς εἶπαν , « Γιατί δὲν τὸν ἐφέρατε ; » .
Ἀπεκρίθησαν οἱ ὑπηρέται , « Κανεὶς ἄνθρωπος δὲν ἐμίλησε ποτὲ ὅπως μιλεῖ αὐτὸς ὁ ἄνθρωπος » .
Οἱ Φαρισαῖοι τοὺς ἀπεκρίθησαν , « Μήπως καὶ σεῖς ἔχετε πλανηθῆ ;
Ἐπίστεψε σ᾽ αὐτὸν κανεὶς ἀπὸ τοὺς ἄρχοντας ἢ τοὺς Φαρισαίους ;
Ὅσον γι᾽ αὐτὸν τὸν ὄχλον , ποὺ δὲν ξέρει τὸν νόμον , εἶναι καταραμένος » .
Λέγει εἰς αὐτοὺς ὁ Νικόδημος , ὁ ὁποῖος εἶχε ἔλθει εἰς αὐτὸν τὴν νύχτα καὶ ὁ ὁποῖος ἦτο ἕνας ἀπὸ αὐτούς ,
« Καταδικάζει ἄνθρωπον ὁ νόμος μας ἐὰν δὲν τὸν ἀκούσῃ προηγουμένως καὶ μάθῃ τί ἔκανε ; » .
Ἀπεκρίθησαν εἰς αὐτόν , « Μήπως καὶ σὺ εἶσαι ἀπὸ τὴν Γαλιλαίαν ; Ἐρεύνησε καὶ θὰ ἰδῇς , ὅτι δὲν ἔχει ἔλθει προφήτης ἀπὸ τὴν Γαλιλαίαν » .
Καὶ ἔφυγε ὁ καθένας στὸ σπίτι του .







Ὁ Ἰησοῦς ἐπῆγε εἰς τὸ ὄρος τῶν Ἐλαιῶν .
Ἀλλ᾽ ἐνωρὶς τὸ πρωῒ ἦλθε πάλιν εἰς τὸν ναὸν καὶ ὅλος ὁ λαὸς ἐρχότανε πρὸς αὐτόν · καὶ ἀφοῦ ἐκάθησε τοὺς ἐδίδασκε .
Οἱ γραμματεῖς καὶ οἱ Φαρισαῖοι φέρουν μίαν γυναῖκα ποὺ εἶχε συλληφθῆ διὰ μοιχείαν , τὴν ἔβαλαν εἰς τὸ μέσον
καὶ τοῦ λέγουν , « Διδάσκαλε , αὐτὴ ἡ γυναῖκα συνελήφθη δι᾽ αὐτόφωρον μοιχείαν ,
καὶ εἰς τὸν νόμον μας ὁ Μωϋσῆς διέταξε νὰ λιθοβολοῦμεν τέτοιες γυναῖκες .
Σὺ τί λές ; » . Αὐτὸ δὲ τὸ εἶπαν διὰ νὰ τὸν δοκιμάσουν καὶ λάβουν ἀφορμὴν κατηγορίας ἐναντίον του . Ὁ Ἰησοῦς ἔσκυψε κάτω καὶ ἔγραφε μὲ τὸ δάκτυλό του εἰς τὴν γῆν .
Ἐπειδὴ δὲ ἐπέμεναν νὰ τὸν ἐρωτοῦν , ἐσήκωσε τὸ κεφάλι του καὶ τοὺς εἶπε , « Ὁ ἀναμάρτητος ἀπὸ σᾶς ἂς ρίξῃ πρῶτος τὴν πέτρα ἐναντίον της » .
Καὶ πάλιν ἔσκυψε κάτω καὶ ἔγραφε εἰς τὴν γῆν .
Ὅταν τὸ ἄκουσαν ἐκεῖνοι , ἔφυγαν ὁ ἕνας ὕστερα ἀπὸ τὸν ἄλλον , πρῶτοι οἱ γεροντότεροι , καὶ ἔμεινε μόνος ὁ Ἰησοῦς καὶ ἡ γυναῖκα εἰς τὸ μέσον .
Ἐσήκωσε τότε ὁ Ἰησοῦς τὸ κεφάλι καὶ τῆς εἶπε , « Γυναῖκα , ποῦ εἶναι αὐτοί ; Κανένας δὲν σὲ κατεδίκασε ; » .
Αὐτὴ εἶπε , « Κανείς , Κύριε » . Τότε εἶπε ὁ Ἰησοῦς , « Οὔτε ἐγὼ σὲ καταδικάζω · πήγαινε καὶ ἀπὸ τώρα καὶ εἰς τὸ ἑξῆς μὴ ἁμαρτάνῃς πλέον » .
Πάλιν ὁ Ἰησοῦς τοὺς ἐμίλησε καὶ εἶπε , « Ἐγὼ εἶμαι τὸ φῶς τοῦ κόσμου . Ἐκεῖνος ποὺ μὲ ἀκολουθεῖ δὲν θὰ περπατήσῃ εἰς τὸ σκοτάδι ἀλλὰ θὰ ἔχῃ τὸ φῶς τῆς ζωῆς » .
Τότε οἱ Φαρισαῖοι τοῦ εἶπαν , « Σὺ δίνεις μαρτυρίαν διὰ τὸν ἑαυτόν σου , ἡ μαρτυρία σου δὲν εἶναι ἀληθινή » .
Ὁ Ἰησοῦς τοὺς ἀπεκρίθη , « Καὶ ἐὰν ἀκόμη δίνω μαρτυρίαν διὰ τὸν ἑαυτόν μου , ἡ μαρτυρία μου εἶναι ἔγκυρη , διότι ξέρω ἀπὸ ποῦ ἦλθα καὶ ποῦ πηγαίνω , σεῖς ὅμως δὲν ξέρετε ἀπὸ ποῦ ἔρχομαι ἢ ποῦ πηγαίνω .
Σεῖς κρίνετε σύμφωνα μὲ ἀνθρώπινους κανόνες , ἐγὼ δὲν κρίνω κανένα .
Ἀλλὰ καὶ ἐὰν ἐγὼ κρίνω , ἡ κρίσις μου εἶναι ἔγκυρη , διότι δὲν κρίνω ἐγὼ μόνος ἀλλὰ ἐγὼ καὶ ὁ Πατέρας ποὺ μὲ ἔστειλε .
Εἰς τὸν νόμον σας εἶναι γραμμένον , ὅτι ἡ μαρτυρία δύο ἀνθρώπων εἶναι ἔγκυρη .
Ἐγὼ εἶμαι ποὺ δίνω μαρτυρίαν διὰ τὸν ἑαυτόν μου καὶ μαρτυρεῖ δι᾽ ἐμὲ καὶ ὁ Πατέρας ποὺ μὲ ἔστειλε » .
Ἔλεγαν λοιπὸν εἰς αὐτόν , « Ποῦ εἶναι ὁ Πατέρας σου ; » . Ἀπεκρίθη ὁ Ἰησοῦς , « Οὔτε ἐμὲ ξέρετε , οὔτε τὸν Πατέρα μου . Ἐὰν ἠξέρατε ἐμέ , θὰ ἠξέρατε καὶ τὸν Πατέρα μου » .
Αὐτὰ τὰ λόγια τὰ εἶπεν ὁ Ἰησοῦς κοντὰ εἰς τὸ θησαυροφυλάκιον ὅταν ἐδίδασκε εἰς τὸν ναόν , καὶ κανεὶς δὲν τὸν ἔπιασε , διότι δὲν εἶχε ἔλθει ἀκόμη ἡ ὥρα του .
Πάλιν τοὺς εἶπε , « Ἐγὼ φεύγω καὶ θὰ μὲ ζητήσετε ἀλλὰ θὰ πεθάνετε μέσα στὴν ἁμαρτίαν σας . Ὅπου πάω ἐγώ , δὲν μπορεῖτε σεῖς νὰ ἔλθετε » .
Τότε εἶπαν οἱ Ἰουδαῖοι , « Μήπως θὰ αὐτοκτονήσῃ ; Διότι λέγει , « Ὅπου πάω ἐγώ , δὲν μπορεῖτε σεῖς νὰ ἔλθετε » .
Καὶ αὐτὸς τοὺς εἶπε , « Σεῖς εἶσθε ἐκ τῶν κάτω , ἐγὼ εἶμαι ἐκ τῶν ἄνω . Σεῖς εἶσθε ἀπὸ αὐτὸν τὸν κόσμον , ἐγὼ δὲν εἶμαι ἀπὸ τὸν κόσμον αὐτόν .
Διὰ τοῦτο εἶπα ὅτι θὰ πεθάνετε μέσα στὶς ἁμαρτίες σας , διότι ἐὰν δὲν πιστέψετε ὅτι ἐγὼ εἶμαι , θὰ πεθάνετε μέσα στὶς ἁμαρτίες σας » .
Τότε ἐκεῖνοι τοῦ εἶπαν , « Σὺ ποιός εἶσαι ; » καὶ ὁ Ἰησοῦς τοὺς εἶπε , « Ὅ , τι σᾶς λέγω ἀπὸ τὴν ἀρχήν .
Ἔχω πολλὰ νὰ πῶ γιὰ σᾶς καὶ νὰ σᾶς κατακρίνω . Ἀλλ᾽ ἐκεῖνος ποὺ μὲ ἔστειλε λέγει τὴν ἀλήθειαν καὶ ὅσα ἐγὼ ἄκουσα ἀπὸ αὐτόν , αὐτὰ λέγω εἰς τὸν κόσμον » .
Δὲν ἐκατάλαβαν ὅτι τοὺς μιλοῦσε διὰ τὸν Πατέρα .
Ὁ Ἰησοῦς λοιπὸν τοὺς εἶπε , « Ὅταν θὰ ὑψώσετε τὸν Υἱὸν τοῦ ἀνθρώπου , τότε θὰ γνωρίσετε ὅτι ἐγὼ εἶμαι καὶ ὅτι δὲν κάνω τίποτε ἀπὸ τὸν ἑαυτόν μου ἀλλὰ καθὼς ὁ Πατέρας μου μὲ ἐδίδαξε , αὐτὰ λέγω .
Καὶ ἐκεῖνος ποὺ μὲ ἔστειλε εἶναι μαζί μου , δὲν μὲ ἄφησε μόνον ὁ Πατέρας , διότι ἐγὼ κάνω πάντοτε ὅσα τοῦ εἶναι ἀρεστά » .
Ἐνῷ ἔλεγε αὐτά , πολλοὶ ἐπίστεψαν σ᾽ αὐτὸν .
Εἶπε λοιπὸν ὁ Ἰησοῦς εἰς τοὺς Ἰουδαίους ποὺ εἶχαν πιστέψει σ᾽ αὐτόν , « Ἐὰν σεῖς μείνετε εἰς τὸν λόγον μου , θὰ εἶσθε πραγματικὰ μαθηταί μου
καὶ θὰ γνωρίσετε τὴν ἀλήθειαν καὶ ἡ ἀλήθεια θὰ σᾶς ἐλευθερώσῃ » .
Ἀπεκρίθησαν εἰς αὐτόν , « Εἴμεθα ἀπόγονοι τοῦ Ἀβραὰμ καὶ δὲν ἐγίναμε ποτὲ δοῦλοι κανενός . Πῶς ἐσὺ λές , Θὰ γίνετε ἐλεύθεροι ; » .
Ἀπεκρίθη εἰς αὐτοὺς ὁ Ἰησοῦς , « Ἀλήθεια , ἀλήθεια σᾶς λέγω , ὅτι καθένας ποὺ κάνει ἁμαρτίαν , εἶναι δοῦλος τῆς ἁμαρτίας .
Ὁ δὲ δοῦλος δὲν μένει εἰς τὸ σπίτι παντοτεινά · ὁ Υἱὸς μένει παντοτεινά .
Ἐὰν λοιπὸν ὁ Υἱὸς σᾶς ἐλευθερώσῃ , θὰ εἶσθε πραγματικὰ ἐλεύθεροι .
Ξέρω ὅτι εἶσθε ἀπόγονοι τοῦ Ἀβραάμ , ἀλλὰ ζητᾶτε νὰ μὲ σκοτώσετε , διότι ὁ λόγος μου δὲν ἔχει θέσιν μέσα σας .
Ἐγὼ ἐκεῖνο ποὺ εἶδα κοντὰ εἰς τὸν Πατέρα μου διακηρύττω , καὶ σεῖς ὅ , τι ἔχετε μάθει ἀπὸ τὸν πατέρα σας κάνετε » .
Ἀπεκρίθησαν εἰς αὐτόν , « Ὁ πατέρας μας εἶναι ὁ Ἀβραάμ » . Λέγει εἰς αὐτοὺς ὁ Ἰησοῦς , « Ἐὰν ἤσαστε παιδιὰ τοῦ Ἀβραάμ , θὰ ἐκάνατε τὰ ἔργα τοῦ Ἀβραάμ ,
ἀλλὰ τώρα ζητᾶτε νὰ μὲ σκοτώσετε , ἄνθρωπον ποὺ σᾶς εἶπα τὴν ἀλήθειαν , ποὺ ἄκουσα ἀπὸ τὸν Θεόν . Αὐτὸ δὲν τὸ ἔκανε ὁ Ἀβραάμ .
Σεῖς κάνετε τὰ ἔργα τοῦ πατέρα σας » . Ἐκεῖνοι τοῦ εἶπαν , « Ἐμεῖς δὲν ἐγεννηθήκαμε ἀπὸ πορνείαν , ἕνα Πατέρα ἔχομεν , τὸν Θεόν » .
Τότε ὁ Ἰησοῦς τοὺς εἶπε , « Ἐὰν ὁ Θεὸς ἦτο Πατέρας σας , θὰ μὲ ἀγαπούσατε , διότι ἐγὼ ἀπὸ τὸν Θεὸν ἐβγῆκα καὶ ἦλθα ἐδῶ . Δὲν ἦλθα ἀπὸ τὸν ἑαυτόν μου ἀλλ᾽ ἐκεῖνος μὲ ἔστειλε .
Γιατί δὲν καταλαβαίνετε τὴν γλῶσσάν μου ; Διότι εἶσθε ἀνίκανοι νὰ ἀκοῦτε τὸν λόγον μου .
Σεῖς κατάγεσθε ἀπὸ τὸν πατέρα σας , τὸν διάβολον , καὶ τὰς ἐπιθυμίας τοῦ πατέρα σας θέλετε νὰ κάνετε . Ἐκεῖνος ἀπὸ τὴν ἀρχὴν ἦτο ἀνθρωποκτόνος καὶ δὲν στέκεται εἰς τὴν ἀλήθειαν , διότι δὲν ὑπάρχει ἀλήθεια μέσα του . Ὅταν λέγῃ ψεύδη , μιλεῖ ἀπὸ τὸν ἑαυτόν του , διότι εἶναι ψεύτης καὶ πατέρας τοῦ ψεύδους .
Ἀλλ᾽ ἐπειδὴ ἐγὼ λέγω τὴν ἀλήθειαν , δὲν μὲ πιστεύετε .
Ποιός ἀπὸ σᾶς μπορεῖ νὰ μὲ ἐλέγξῃ δι᾽ ἁμαρτίαν ; Καὶ ἐὰν λέγω τὴν ἀλήθειαν , γιατί δὲν μὲ πιστεύετε ;
Ὅποιος εἶναι ἀπὸ τὸν Θεόν , ἀκούει τὰ λόγια τοῦ Θεοῦ . Διὰ τοῦτο σεῖς δὲν ἀκοῦτε , διότι δὲν εἶσθε ἀπὸ τὸν Θεόν .
Ἀπεκρίθησαν τότε οἱ Ἰουδαῖοι , « Καλὰ δὲν λέμε ὅτι εἶσαι Σαμαρείτης καὶ ἔχεις δαιμόνιον ; » .
Ἀπεκρίθη ὁ Ἰησοῦς , « Ἐγὼ δαιμόνιον δὲν ἔχω ἀλλὰ τιμῶ τὸν Πατέρα μου , καὶ σεῖς μὲ ἀτιμάζετε .
Ἐγὼ δὲν ζητῶ τὴν δόξαν μου . Ὑπάρχει ἐκεῖνος ποὺ τὴν ζητεῖ καὶ κρίνει .
Ἀλήθεια , ἀλήθεια σᾶς λέγω , ἐὰν κανεὶς φυλάξῃ τὸν λόγον μου , δὲν θὰ ἰδῇ ποτὲ θάνατον » .
Εἶπαν εἰς αὐτὸν οἱ Ἰουδαῖοι , « Τώρα εἴμεθα βέβαιοι ὅτι ἔχεις δαιμόνιον . Ὁ Ἀβραὰμ πέθανε καὶ οἱ προφῆται καὶ σὺ λές , « Ἐὰν κανεὶς φυλάξῃ τὸν λόγον μου , δὲν θὰ γευθῇ ποτὲ θάνατον » .
Μήπως εἶσαι σὺ μεγαλύτερος ἀπὸ τὸν πατέρα μας τὸν Ἀβραάμ , ὁ ὁποῖος πέθανε ; Καὶ οἱ προφῆται πέθαναν . Ποιός νομίζεις ὅτι εἶσαι ; » .
Ἀπεκρίθη ὁ Ἰησοῦς , « Ἐὰν ἐγὼ δοξάζω τὸν ἑαυτόν μου , ἡ δόξα μου δὲν ἔχει καμμίαν ἀξίαν . Ὑπάρχει ὁ Πατέρας μου ποὺ μὲ δοξάζει , διὰ τὸν ὁποῖον σεῖς λέτε ὅτι εἶναι Θεός σας ,
ἂν καὶ δὲν τὸν ἔχετε γνωρίσει · ἐγὼ ὅμως τὸν ξέρω . Καὶ ἐὰν πῶ ὅτι δὲν τὸν ξέρω , θὰ εἶμαι ὅμοιος μ᾽ ἐσᾶς , ψεύτης , ἀλλὰ τὸν ξέρω καὶ φυλάττω τὸν λόγον του .
Ὁ Ἀβραάμ , ὁ πατέρας σας , αἰσθάνθηκε ἀγαλλίασιν , διότι ἔμελλε νὰ ἰδῇ τὴν ἡμέραν μου καὶ εἶδε καὶ χάρηκε » .
Οἱ Ἰουδαῖοι τότε τοῦ εἶπαν , « Δὲν εἶσαι ἀκόμη πενῆντα χρονῶν καὶ εἶδες τὸν Ἀβραάμ ; » .
Εἶπε εἰς αὐτοὺς ὁ Ἰησοῦς , « Ἀλήθεια , ἀλήθεια σᾶς λέγω , πρὶν γεννηθῇ ὁ Ἀβραὰμ Ἐγὼ ὑπάρχω » .
Ἐσήκωσαν τότε πέτρες γιὰ νὰ τοῦ τὶς ρίξουν · ἀλλ᾽ ὁ Ἰησοῦς ἐκρύφθηκε καὶ ἐβγῆκε ἀπὸ τὸν ναόν , ἀφοῦ ἐπέρασε ἀνάμεσά τους καὶ ἔτσι ἀνεχώρησε .
Καθὼς ἐβάδιζε , εἶδε ἄνθρωπον γεννημένον τυφλὸν
καὶ τὸν ἐρώτησαν οἱ μαθηταί του , « Ραββί , ποιός ἁμάρτησε , αὐτὸς ἢ οἱ γονεῖς του διὰ νὰ γεννηθῇ τυφλός ; » .
Ἀπεκρίθη ὁ Ἰησοῦς , « Οὔτε αὐτὸς ἁμάρτησε οὔτε οἱ γονεῖς του , ἀλλὰ διὰ νὰ φανερωθοῦν ἐξ ἀφορμῆς του τὰ ἔργα τοῦ Θεοῦ .
Ἐγὼ πρέπει νὰ κάνω τὰ ἔργα ἐκείνου ποὺ μὲ ἔστειλε ἐν ὅσω εἶναι ἡμέρα · θὰ ἔλθῃ νύχτα , ὅταν κανεὶς δὲν θὰ μπορῇ νὰ ἐργασθῇ .
Ὅσον καιρὸν εἶμαι εἰς τὸν κόσμον , εἶμαι τὸ φῶς τοῦ κόσμου » .
Ὅταν εἶπε αὐτά , ἔφτυσε χάμω καὶ ἔκανε πηλὸν μὲ τὸ φτύσιμο καὶ ἄλειψε τὸν πηλὸν ἐπὰνω εἰς τὰ μάτια τοῦ τυφλοῦ
καὶ τοῦ εἶπε , « Πήγαινε , πλύσου εἰς τὴν κολυμβήθραν τοῦ Σιλωάμ » , τὸ ὁποῖον μεταφράζεται Ἀπεσταλμένος . Ἔφυγε λοιπὸν καὶ πλύθηκε καὶ ἐπέστρεψε βλέπων .
Οἱ γείτονες καὶ ἐκεῖνοι ποὺ προηγουμένως τὸν ἔβλεπαν ὅτι ἦτο τυφλός , ἔλεγαν , « Δὲν εἶναι αὐτὸς ποὺ καθότανε καὶ ζητιάνευε ; » .
Μερικοὶ ἔλεγαν ὅτι αὐτὸς εἶναι καὶ ἄλλοι ὅτι εἶναι κάποιος ποὺ τοῦ μοιάζει . Ἐκεῖνος ἔλεγε , « Ἐγὼ εἶμαι » .
Τοῦ εἶπαν τότε , « Πῶς ἄνοιξαν τὰ μάτια σου ; » .
Ἀπεκρίθη ἐκεῖνος , « Ἕνας ἄνθρωπος ποὺ ὀνομάζεται Ἰησοῦς ἔκανε πηλὸν καὶ μοῦ ἄλειψε τὰ μάτια καὶ μοῦ εἶπε , « Πήγαινε εἰς τὴν κολυμβήθραν τοῦ Σιλωὰμ καὶ πλύσου » . Ὅταν ἐπῆγα καὶ πλύθηκα , ἀπέκτησα τὸ φῶς μου » .
Τότε τὸν ἐρώτησαν , « Ποῦ εἶναι ἐκεῖνος ; » καὶ αὐτὸς ἀπεκρίθη , « Δὲν ξέρω » .
Ὁδηγοῦν αὐτόν , τὸν ἄλλοτε τυφλόν , εἰς τοὺς Φαρισαίους .
Ἦτο δὲ Σάββατον , ὅταν ἔκανε ὁ Ἰησοῦς τὸν πηλὸν καὶ ἄνοιξε τὰ μάτια του .
Τότε οἱ Φαρισαῖοι πάλιν τὸν ἐρώτησαν πῶς ἀπέκτησε τὸ φῶς του , αὐτὸς δὲ εἶπε , « Μοῦ ἔβαλε πηλὸν εἰς τὰ μάτια καὶ πλύθηκα καὶ βλέπω » .
Μερικοὶ ἀπὸ τοὺς Φαρισαίους εἶπαν , « Αὐτὸς ὁ ἄνθρωπος δὲν εἶναι ἀπὸ τὸν Θεόν , διότι δὲν τηρεῖ τὸ Σάββατον » . Ἄλλοι ἔλεγαν , « Πῶς μπορεῖ ἄνθρωπος ἁμαρτωλὸς νὰ κάνῃ τέτοια θαύματα ; » . Καὶ ἔγινε διχασμὸς μεταξύ τους .
Λέγουν πάλιν εἰς τὸν τυφλόν , « Σὺ τί λὲς γι᾽ αὐτὸν ἀφοῦ σοῦ ἄνοιξε τὰ μάτια ; » . Αὐτὸς εἶπε , « Εἶναι προφήτης » .
Οἱ Ἰουδαῖοι δὲν ἤθελαν νὰ πιστέψουν ὅτι ἤτανε τυφλὸς καὶ ἀπέκτησε τὸ φῶς του , ἕως ὅτου ἐφώναξαν τοὺς γονεῖς του
καὶ τοὺς ἐρώτησαν , « Αὐτὸς εἶναι ὁ υἱός σας , διὰ τὸν ὁποῖον λέτε ὅτι γεννήθηκε τυφλός ; Πῶς λοιπὸν τώρα βλέπει ; » .
Ἀπεκρίθησαν εἰς αὐτοὺς οἱ γονεῖς του , « Ξέρομεν ὅτι αὐτὸς εἶναι ὁ υἱός μας καὶ ὅτι γεννήθηκε τυφλός .
Πῶς ὅμως τώρα βλέπει , δὲν γνωρίζομεν , οὔτε ξέρομεν ποιός ἄνοιξε τὰ μάτια του . Αὐτὸς ἡλικίαν ἔχει , ἐρωτήσατέ τον · θὰ μιλήσῃ γιὰ τὸν ἑαυτόν του » .
Αὐτὰ εἶπαν οἱ γονεῖς του , διότι ἐφοβοῦντο τοὺς Ἰουδαίους , ἐπειδὴ οἱ Ἰουδαῖοι εἶχαν ἤδη συμφωνήσει νὰ γίνῃ ἀποσυνάγωγος ὅποιος ὁμολογήσῃ ὅτι αὐτὸς εἶναι ὁ Χριστός .
Γι᾽ αὐτὸ οἱ γονεῖς του εἶπαν , « Ἡλικίαν ἔχει , ἐρωτήσατέ τον » .
Ἐφώναξαν τότε διὰ δευτέραν φορὰν τὸν ἄνθρωπον ποὺ ἤτανε τυφλὸς καὶ τοῦ εἶπαν , « Δόξασε τὸν Θεόν . Ἐμεῖς ξέρομεν ὅτι ὁ ἄνθρωπος αὐτὸς εἶναι ἁμαρτωλός » .
Ἐκεῖνος ἀπεκρίθη , « Ἐὰν εἶναι ἁμαρτωλὸς , δὲν ξέρω . Ἕνα πρᾶγμα ξέρω , ὅτι ἐνῷ ἤμουν τυφλός , τώρα βλέπω » .
Τότε πάλιν τὸν ἐρώτησαν , « Τί σοῦ ἔκαμε ; Πῶς σοῦ ἄνοιξε τὰ μάτια ; » .
Αὐτὸς τοὺς ἀπεκρίθη , « Σᾶς εἶπα ἤδη καὶ δὲν ἐδώσατε προσοχήν · γιατί θέλετε πάλιν νὰ τὸ ἀκούσετε ; Μήπως θέλετε καὶ σεῖς νὰ γίνετε μαθηταί του ; » .
Τότε τὸν ἔβρισαν καὶ τοῦ εἶπαν , « Σὺ εἶσαι μαθητὴς ἐκείνου , ἐμεῖς εἴμεθα μαθηταὶ τοῦ Μωϋσέως .
Ἐμεῖς ξέρομεν ὅτι εἰς τὸν Μωϋσῆν ἐμίλησεν ὁ Θεός , ἀλλὰ γι᾽ αὐτὸν δὲν ξέρομεν ἀπὸ ποῦ εἶναι » .
Ὁ ἄνθρωπος τοὺς ἀπεκρίθη , « Αὐτὸ ἀκριβῶς εἶναι τὸ ἐκπληκτικόν , ὅτι σεῖς δὲν ξέρετε ἀπὸ ποῦ εἶναι , καὶ ὅμως μοῦ ἄνοιξε τὰ μάτια .
Ξέρομεν δὲ ὅτι τοὺς ἁμαρτωλοὺς ὁ Θεὸς δὲν τοὺς ἀκούει , ἀλλ᾽ ἐὰν κανεὶς εἶναι θεοσεβὴς καὶ κάνῃ τὸ θέλημά του , ἐκεῖνον ἀκούει .
Ποτὲ πρὶν δὲν ἀκούσθηκε ὅτι ἄνοιξε κάποιος τὰ μάτια τυφλοῦ ἐκ γενετῆς .
Ἐὰν ὁ ἄνθρωπος αὐτὸς δὲν ἦτο ἀπὸ τὸν Θεόν , δὲν θὰ μποροῦσε νὰ κάνῃ τίποτε » .
Ἐκεῖνοι τοῦ ἀπεκρίθησαν , « Σὺ γεννήθηκες ὁλόκληρος μέσα στὴν ἁμαρτίαν καὶ μᾶς διδάσκεις ; » . Καὶ τὸν ἔβγαλαν ἔξω .
Ἄκουσε ὁ Ἰησοῦς ὅτι τὸν ἔβγαλαν ἔξω καὶ ὅταν τὸν εὑρῆκε τοῦ εἶπε , « Πιστεύεις σὺ εἰς τὸν Υἱὸν τοῦ Θεοῦ ; » .
Ἀπεκρίθη ἐκεῖνος , « Καὶ ποιός εἶναι , Κύριε , γιὰ νὰ πιστέψω σ᾽ αὐτόν ; » .
Ὁ Ἰησοῦς τοῦ εἶπε , « Τὸν ἔχεις ἰδῆ · εἶναι μάλιστα αὐτὸς ποὺ μιλεῖ μαζί σου » .
« Πιστεύω , Κύριε » , εἶπε ἐκεῖνος καὶ τὸν προσκύνησε .
Ὁ Ἰησοῦς εἶπε , « Διὰ κρίσιν ἐγὼ ἦλθα εἰς τὸν κόσμον τοῦτον , διὰ νὰ ἀποκτήσουν τὸ φῶς ἐκεῖνοι ποὺ δὲν βλέπουν καὶ νὰ γίνουν τυφλοὶ ἐκεῖνοι ποὺ βλέπουν » .
Ἄκουσαν αὐτὰ ὅσοι ἀπὸ τοὺς Φαρισαίους ἦσαν μαζί του καὶ τοῦ εἶπαν , « Μήπως καὶ ἐμεῖς εἴμεθα τυφλοί ; » .
Εἶπεν εἰς αὐτοὺς ὁ Ἰησοῦς , « Ἐὰν ἤσαστε τυφλοί , δὲν θὰ εἴχατε ἁμαρτίαν , ἀλλὰ λέτε , « Βλέπομεν » · ἡ ἁμαρτία σας λοιπὸν μένει » .

« Ἀλήθεια , ἀλήθεια σᾶς λέγω , ἐκεῖνος ποὺ δὲν μπαίνει ἀπὸ τὴν πόρτα εἰς τὴν μάνδρα τῶν προβάτων ἀλλ᾽ ἀνεβαίνει ἀπὸ ἄλλο μέρος , αὐτὸς εἶναι κλέπτης καὶ λῃστής .
Ἐκεῖνος ὅμως ποὺ μπαίνει ἀπὸ τὴν πόρτα εἶναι ὁ βοσκὸς τῶν προβάτων .
Εἰς αὐτὸν ὁ θυρωρὸς ἀνοίγει καὶ τὰ πρόβατα ἀκοῦνε τὴν φωνήν του καὶ καλεῖ τὰ δικά του πρόβατα μὲ τὸ ὄνομά τους καὶ τὰ βγάζει ἔξω .
Καὶ ὅταν βγάλῃ ἔξω τὰ δικά του πρόβατα , βαδίζει μπροστά τους καὶ τὰ πρόβατα τὸν ἀκολουθοῦν , διότι ξέρουν τὴν φωνήν του .
Ἕναν ξένον ὅμως δὲν θὰ τὸν ἀκολουθήσουν ἀλλὰ θὰ φύγουν ἀπ᾽ αὐτόν , διότι δὲν ἀναγνωρίζουν τὴν φωνὴν τῶν ξένων » .
Αὐτὴν τὴν παραβολὴν τοὺς εἶπε ὁ Ἰησοῦς , ἀλλ᾽ ἐκεῖνοι δὲν ἐννόησαν τί ἐσήμαιναν αὐτὰ ποὺ τοὺς ἔλεγε .
Τοὺς εἶπε λοιπὸν πάλιν ὁ Ἰησοῦς , « Ἀλήθεια , ἀλήθεια σᾶς λέγω , ὅτι ἐγὼ εἶμαι ἡ πόρτα τῶν προβάτων .
Ὅλοι ὅσοι ἦλθαν πρὶν ἀπὸ ἐμέ , εἶναι κλέπται καὶ λῃσταί , ἀλλὰ τὰ πρόβατα δὲν τοὺς ἄκουσαν .
Ἐγὼ εἶμαι ἡ πόρτα · ὅποιος θὰ μπῇ δι᾽ ἐμοῦ , θὰ σωθῇ καὶ θὰ μπαίνῃ καὶ θὰ βγαίνῃ καὶ θὰ βρίσκῃ βοσκήν .
Ὁ κλέπτης δὲν ἔρχεται παρὰ γιὰ νὰ κλέψῃ καὶ νὰ σφάξῃ καὶ νὰ καταστρέψῃ . Ἐγὼ ἦλθα διὰ νὰ ἔχουν ζωὴν καὶ νὰ τὴν ἔχουν ἄφθονη .
Ἐγὼ εἶμαι ὁ βοσκὸς ὁ καλός . Ὁ βοσκὸς ὁ καλὸς θυσιάζει τὴν ζωήν του διὰ τὰ πρόβατα .
Ὁ μισθωτός , ὁ ὁποῖος δὲν εἶναι βοσκός , καὶ τὰ πρόβατα δὲν εἶναι δικά του , βλέπει τὸν λύκον νὰ ἔρχεται καὶ ἀφήνει τὰ πρόβατα καὶ φεύγει , καὶ ὁ λύκος τὰ ἁρπάζει καὶ τὰ σκορπίζει ,
διότι εἶναι μισθωτὸς καὶ δὲν τὸν μέλει διὰ τὰ πρόβατα .
Ἐγὼ εἶμαι ὁ βοσκὸς ὁ καλὸς καὶ γνωρίζω τὰ δικά μου καὶ γνωρίζομαι ἀπὸ τὰ δικά μου
— ὅπως μὲ γνωρίζει ὁ Πατέρας καὶ γνωρίζω καὶ ἐγὼ τὸν Πατέρα — καὶ θυσιάζω τὴν ζωήν μου διὰ τὰ πρόβατα .
Ἔχω καὶ ἄλλα πρόβατα , τὰ ὁποῖα δὲν εἶναι ἀπὸ αὐτὴν τὴν μάνδρα · πρέπει νὰ φέρω καὶ ἐκεῖνα καὶ θὰ ἀκούσουν τὴν φωνήν μου καὶ θὰ γίνῃ ἕνα ποίμνιον , ἕνας βοσκός .
Διὰ τοῦτο ὁ Πατέρας μὲ ἀγαπᾶ , διότι θυσιάζω τὴν ζωήν μου , διὰ νὰ τὴν πάρω πάλιν .
Κανεὶς δὲν μοῦ τὴν ἀφαιρεῖ , ἀλλ᾽ ἐγὼ οἰκειοθελῶς τὴν θυσιάζω · ἔχω ἐξουσίαν νὰ τὴν θυσιάσω καὶ ἔχω ἐξουσίαν πάλιν νὰ τὴν πάρω . Αὐτὴν τὴν ἐντολὴν ἔλαβα ἀπὸ τὸν Πατέρα μου » .
Ἔγινε τότε πάλιν διχασμὸς μεταξὺ τῶν Ἰουδαίων ἐξ ἀφορμῆς τῶν λόγων αὐτῶν .
Πολλοὶ ἀπ᾽ αὐτοὺς ἔλεγαν , « Ἔχει δαιμόνιον καὶ εἶναι ἔξω φρενῶν , τί τὸν ἀκοῦτε ; » .
Ἄλλοι ἔλεγαν , « Αὐτὰ δὲν εἶναι λόγια δαιμονισμένου . Μήπως μπορεῖ δαιμόνιον νὰ ἀνοίξῃ τὰ μάτια τυφλῶν ; » .
Ἑωρτάζετο τότε ἡ ἑορτὴ τῶν ἐγκαινίων εἰς τὰ Ἱεροσόλυμα καὶ ἦτο χειμῶνας ·
καὶ ὁ Ἰησοῦς περπατοῦσε εἰς τὸν ναόν , εἰς τὴν στοὰν τοῦ Σολομῶντος .
Τότε τὸν ἐκύκλωσαν οἱ Ἰουδαῖοι καὶ τοῦ ἔλεγαν , « Ἕως πότε θὰ μᾶς κρατᾷς σὲ ἀμφιβολίαν ; Ἐὰν ἐσὺ εἶσαι ὁ Χριστός , νὰ μᾶς τὸ πῇς δημοσίᾳ » .
Ὁ Ἰησοῦς τοὺς ἀπεκρίθη , « Σᾶς τὸ εἶπα ἀλλὰ δὲν πιστεύετε . Τὰ ἔργα , τὰ ὁποῖα ἐγὼ κάνω εἰς τὸ ὄνομα τοῦ Πατέρα μου , αὐτὰ μαρτυροῦν δι᾽ ἐμέ .
Ἀλλὰ σεῖς δὲν πιστεύετε , διότι , ὅπως σᾶς εἶπα , δὲν εἶσθε ἀπὸ τὰ δικά μου πρόβατα .
Τὰ δικά μου πρόβατα ἀκοῦνε τὴν φωνήν μου καὶ ἐγὼ τὰ ξέρω καὶ μὲ ἀκολουθοῦν ·
τοὺς δίνω ζωὴν αἰώνιον καὶ δὲν θὰ χαθοῦν ποτέ · κανεὶς δὲν θὰ τὰ ἁρπάξῃ ἀπὸ τὸ χέρι μου .
Ὁ Πατέρας μου , ὁ ὁποῖος μοῦ τὰ ἔχει δώσει , εἶναι μεγαλύτερος ὅλων καὶ κανεὶς δὲν μπορεῖ νὰ τὰ ἁρπάξῃ ἀπὸ τὸ χέρι τοῦ Πατέρα μου .
Ἐγὼ καὶ ὁ Πατέρας εἴμεθα ἕνα » .
Ἐσήκωσαν πάλιν πέτρες οἱ Ἰουδαῖοι διὰ νὰ τὸν λιθοβολήσουν .
Ὁ Ἰησοῦς τότε τοὺς εἶπε , « Πολλὰ καλὰ ἔργα σᾶς ἔδειξα ἀπὸ τὸν Πατέρα μου , γιὰ ποιό ἔργον ἀπὸ αὐτὰ μὲ λιθοβολεῖτε ; » .
Ἀπεκρίθησαν εἰς αὐτὸν οἱ Ἰουδαῖοι , « Δὲν σὲ λιθοβολοῦμε γιὰ κάποιο καλὸ ἔργον ἀλλὰ διὰ βλασφημίαν , διότι σύ , ἐνῷ εἶσαι ἄνθρωπος , κάνεις τὸν ἑαυτόν σου Θεόν » .
Ὁ Ἰησοῦς τοὺς ἀπεκρίθη , « Δὲν εἶναι γραμμένον εἰς τὸν νόμον σας , Ἐγὼ εἶπα , εἶσθε Θεοί ;
Ἐὰν ἐκείνους εἶπε Θεούς , πρὸς τοὺς ὁποίους ἦλθε ὁ λόγος τοῦ Θεοῦ — καὶ ἡ γραφὴ δὲν εἶναι δυνατὸν νὰ καταργηθῇ —
σεῖς λέτε εἰς ἐκεῖνον , ποὺ ὁ Πατέρας τὸν ἁγίασε καὶ τὸν ἔστειλε εἰς τὸν κόσμον , « Βλασφημεῖς » , ἐπειδὴ εἶπα , « Εἶμαι Υἱὸς τοῦ Θεοῦ » ;
Ἐὰν δὲν κάνω τὰ ἔργα τοῦ Πατέρα μου , μὴ μὲ πιστεύετε .
Ἐὰν ὅμως τὰ κάνω , τότε , καὶ ἂν ἀκόμη δὲν πιστεύετε σ᾽ ἐμέ , πιστέψατε εἰς τὰ ἔργα , διὰ νὰ γνωρίσετε καὶ πιστέψετε ὅτι ὁ Πατέρας εἶναι ἐν ἐμοὶ καὶ ἐγὼ ἐν αὐτῷ » .
Ἐζητοῦσαν τότε πάλιν νὰ τὸν πιάσουν , ἀλλ᾽ ἐξέφυγε ἀπὸ τὰ χέρια τους .
Καὶ ἀνεχώρησε πάλιν πέραν ἀπὸ τὸν Ἰορδάνην , εἰς τὸν τόπον ὅπου ἐβάπτιζε πρῶτα ὁ Ἰωάννης , καὶ ἔμεινε ἐκεῖ .
Καὶ ἦλθαν πολλοὶ πρὸς αὐτὸν καὶ ἔλεγαν , « Ὁ Ἰωάννης δὲν ἔκανε κανένα θαῦμα , ἀλλ᾽ ὅλα ὅσα εἶπε γι᾽ αὐτόν , ἦσαν ἀληθινὰ » .
Καὶ πολλοὶ ἐπίστεψαν εἰς αὐτὸν ἐκεῖ .
Ὑπῆρχε κάποιος ἀσθενὴς ὀνομαζόμενος Λάζαρος ἀπὸ τὴν Βηθανίαν , ἀπὸ τὸ χωριὸ τῆς Μαρίας καὶ τῆς ἀδελφῆς της Μάρθας .
Αὐτὴ ἦτο ἡ Μαρία ποὺ ἄλειψε τὸν Κύριον μὲ μύρον καὶ ἐσφόγγισε τὰ πόδια του μὲ τὰ μαλλιά της , τῆς ὁποίας ὁ ἀδελφὸς Λάζαρος ἦτο ἀσθενής .
Ἔστειλαν λοιπὸν οἱ ἀδελφές πρὸς αὐτὸν καὶ τοῦ εἶπαν , « Κύριε , ἐκεῖνος ποὺ ἀγαπᾶς , εἶναι ἀσθενής » .
Ὅταν ἄκουσε αὐτὸ ὁ Ἰησοῦς , εἶπε , « Αὐτὴ ἡ ἀσθένεια δὲν θὰ καταλήξῃ εἰς θάνατον ἀλλ᾽ εἶναι χάριν τῆς δόξης τοῦ Θεοῦ , διὰ νὰ δοξασθῇ δι᾽ αὐτῆς ὁ Υἱὸς τοῦ Θεοῦ » .
Ὁ Ἰησοῦς ἀγαποῦσε τὴν Μάρθαν καὶ τὴν ἀδελφήν της καὶ τὸν Λάζαρον .
Ὅταν λοιπὸν ἄκουσε ὅτι ἀσθενεῖ , ἔμεινε τότε δύο ἡμέρες εἰς τὸν τόπον ὅπου εὑρίσκετο .
Ἔπειτα εἶπε εἰς τοὺς μαθητάς , « Ἂς ἐπιστρέψωμεν εἰς τὴν Ἰουδαίαν » .
Λέγουν εἰς αὐτὸν οἱ μαθηταί , « Ραββί , πρὸ ὀλίγου οἱ Ἰουδαῖοι ζητοῦσαν νὰ σὲ λιθοβολήσουν καὶ πάλιν πηγαίνεις ἐκεῖ ; » .
Ἀπεκρίθη ὁ Ἰησοῦς , « Δὲν εἶναι δώδεκα οἱ ὧρες τῆς ἡμέρας ; Ἐὰν περπατῇ κανεὶς τὴν ἡμέραν , δὲν σκοντάφτει , διότι βλέπει τὸ φῶς τοῦ κόσμου τούτου .
Ἐὰν ὅμως περπατῇ τὴν νύχτα , σκοντάφτει , διότι τὸ φῶς δὲν εἶναι μαζί του » .
Αὐτὰ εἶπε καὶ κατόπιν συνέχισε , « Ὁ Λάζαρος ὁ φίλος μας ἔχει κοιμηθῆ , ἀλλὰ πηγαίνω νὰ τὸν ξυπνήσω » .
Τοῦ εἶπαν τότε οἱ μαθηταί του , « Κύριε , ἂν ἔχῃ κοιμηθῆ θὰ γίνῃ καλά » .
Ἀλλ᾽ ὁ Ἰησοῦς εἶχε μιλήσει διὰ τὸν θάνατόν του , ἐκεῖνοι δὲ ἐνόμισαν ὅτι μιλεῖ διὰ τὸν φυσικὸν ὕπνον .
Τότε τοὺς εἶπε ὁ Ἰησοῦς καθαρά , « Ὁ Λάζαρος ἐπέθανε ,
καὶ χαίρω ποὺ δὲν ἤμουν ἐκεῖ διότι θὰ εἶναι γιὰ τὸ καλό σας γιὰ νὰ πιστέψετε · ἀλλ᾽ ἂς πᾶμε σ᾽ αὐτόν » .
Εἶπε τότε ὁ Θωμᾶς , ὁ λεγόμενος Δίδυμος , εἰς τοὺς συμμαθητάς του , « Ἂς πᾶμε καὶ ἐμεῖς διὰ νὰ πεθάνωμε μαζί του » .
Ὅταν ἦλθε ὁ Ἰησοῦς , τὸν εὑρῆκε ἤδη ἐνταφιασμένον πρὸ τεσσάρων ἡμερῶν .
Ἡ Βηθανία ἦτο πλησίον τῶν Ἱεροσολύμων περὶ τὰ δέκα πέντε στάδια .
Καὶ πολλοὶ ἀπὸ τοὺς Ἰουδαίους εἶχαν ἔλθει εἰς τὴν Μάρθαν καὶ τὴν Μαρίαν διὰ νὰ τὰς παρηγορήσουν διὰ τὸν ἀδελφόν τους .
Μόλις ἄκουσε ἡ Μάρθα ὅτι ἔρχεται ὁ Ἰησοῦς , ἐπῆγε νὰ τὸν προϋπαντήσῃ , ἐνῷ ἡ Μαρία ἐκάθησε εἰς τὸ σπίτι .
Εἶπε τότε ἡ Μάρθα εἰς τὸν Ἰησοῦν , « Κύριε , ἐὰν ἤσουνα ἐδῶ , δὲν θὰ πέθαινε ὁ ἀδελφός μου .
Ἀλλὰ καὶ τώρα ξέρω ὅτι ὅσα ζητήσῃς ἀπὸ τὸν Θεόν , θὰ σοῦ τὰ δώσῃ ὁ Θεός » .
Λέγει εἰς αὐτὴν ὁ Ἰησοῦς , « Ὁ ἀδελφός σου θὰ ἀναστηθῇ » .
Ἡ Μάρθα τοῦ λέγει , « Ξέρω ὅτι θὰ ἀναστηθῇ κατὰ τὴν ἀνάστασιν , τὴν ἐσχάτην ἡμέραν » .
Τότε ὁ Ἰησοῦς τῆς εἶπε , « Ἐγὼ εἶμαι ἡ ἀνάστασις καὶ ἡ ζωή .
Ὅποιος πιστεύει σ᾽ ἐμέ , καὶ ἂν πεθάνῃ , θὰ ζήσῃ , καὶ ὅποιος ζῆ καὶ πιστεύει σ᾽ ἐμέ , δὲν θὰ πεθάνῃ ποτέ . Τὸ πιστεύεις αὐτό ; » .
Λέγει εἰς αὐτόν , « Ναί , Κύριε , ἐγὼ ἔχω πιστέψει ὅτι σὺ εἶσαι ὁ Χριστὸς ὁ Υἱὸς τοῦ Θεοῦ , ὁ ἐρχόμενος εἰς τὸν κόσμον » .
Ὅταν εἶπε αὐτά , ἔφυγε καὶ ἐφώναξε τὴν Μαρίαν τὴν ἀδελφήν της καὶ τῆς εἶπε μυστικά , « Ὁ διδάσκαλος εἶναι ἐδῶ καὶ σὲ φωνάζει » .
Ἐκείνη μόλις τὸ ἄκουσε , σηκώνεται γρήγορα καὶ ἔρχεται σ᾽ αὐτόν .
Ἀλλ᾽ ὁ Ἰησοῦς δὲν εἶχε ἔλθει ἀκόμη εἰς τὸ χωριό , ἀλλ᾽ εὑρίσκετο εἰς τὸν τόπον ὅπου τὸν προϋπάντησε ἡ Μάρθα .
Οἱ Ἰουδαῖοι , οἱ ὁποῖοι ἦσαν μαζί της εἰς τὸ σπίτι καὶ τὴν παρηγοροῦσαν , ὅταν εἶδαν ὅτι ἡ Μαρία ἐσηκώθηκε γρήγορα καὶ ἐβγῆκε , τὴν ἀκολούθησαν καὶ ἔλεγαν , « Πηγαίνει εἰς τὸ μνημεῖον διὰ νὰ κλάψῃ ἐκεῖ » .
Ἦλθε λοιπὸν ἡ Μαρία ἐκεῖ ὅπου ἦτο ὁ Ἰησοῦς , καὶ μόλις τὸν εἶδε , ἔπεσε στὰ πόδια του καὶ τοῦ εἶπε , « Κύριε , ἐὰν ἤσουνα ἐδῶ , δὲν θὰ πέθαινε ὁ ἀδελφός μου » .
Ὅταν ὁ Ἰησοῦς τὴν εἶδε νὰ κλαίῃ καὶ τοὺς Ἰουδαίους ποὺ τὴν συνώδευαν νὰ κλαίουν ἐπίσης , ἀναστέναξε μέσα του καὶ ταράχθηκε
καὶ εἶπε , « Ποῦ τὸν ἔχετε βάλει ; » . Τοῦ λέγουν , « Κύριε , ἔλα νὰ ἰδῇς » .
Ὁ Ἰησοῦς ἐδάκρυσε .
Εἶπαν τότε οἱ Ἰουδαῖοι , « Κύτταξε πόσον τὸν ἀγαποῦσε » .
Ἀλλὰ μερικοὶ ἀπ᾽ αὐτοὺς εἶπαν , « Δὲν μποροῦσε αὐτός , ποὺ ἄνοιξε τὰ μάτια τοῦ τυφλοῦ , νὰ κάνῃ κάτι ὥστε νὰ μὴ πεθάνῃ ὁ Λάζαρος ; » .
Ὁ Ἰησοῦς ἀφοῦ πάλιν ἀναστέναξε μέσα του , ἦλθε εἰς τὸ μνῆμα . Ἦτο δὲ τοῦτο σπήλαιον καὶ ἕνας λίθος ἦτο εἰς τὸ στόμιον .
Λέγει ὁ Ἰησοῦς , « Σηκῶστε τὸν λίθον » . Ἡ Μάρθα , ἡ ἀδελφὴ τοῦ ἀποθανόντος , τοῦ λέγει , « Κύριε , τώρα θὰ μυρίζῃ ἄσχημα , διότι εἶναι ἡ τετάρτη ἡμέρα » .
Ὁ Ἰησοῦς τῆς λέγει , « Δὲν σοῦ εἶπα ὅτι ἐὰν πιστέψῃς θὰ ἰδῇς τὴν δόξαν τοῦ Θεοῦ ; » .
Ἐσήκωσαν τότε τὸν λίθον ὅπου εὑρίσκετο ὁ νεκρός . Ὁ δὲ Ἰησοῦς ἐσήκωσε τὰ μάτια πρὸς τὰ ἐπάνω καὶ εἶπε , « Πατέρα , σὲ εὐχαριστῶ , διότι μὲ ἄκουσες .
Ἐγὼ βέβαια ἤξερα ὅτι πάντοτε μὲ ἀκοῦς ἀλλὰ τὸ εἶπα διὰ τὸν λαὸν ποὺ παρευρίσκεται , γιὰ νὰ πιστέψουν ὅτι σὺ μὲ ἔστειλες » .
Καὶ ἀφοῦ εἶπε αὐτά , ἐφώναξε μὲ δυνατὴν φωνήν , « Λάζαρε , ἔλα ἔξω » .
Καὶ ἐβγῆκε ἐκεῖνος ποὺ εἶχε πεθάνει , δεμένος τὰ χέρια καὶ τὰ πόδια μὲ λευκὲς ταινίες , καὶ τὸ πρόσωπόν του γύρω δεμένο μὲ μαντῆλι . Τοὺς εἶπε τότε ὁ Ἰησοῦς , « Λύστε τον καὶ ἀφῆστέ τον νὰ φύγῃ » .
Πολλοὶ ἀπὸ τοὺς Ἰουδαίους , οἱ ὁποῖοι εἶχαν ἔλθει εἰς τὴν Μαρίαν καὶ εἶδαν τί ἔκανε ὁ Ἰησοῦς , ἐπίστεψαν σ᾽ αὐτόν ·
ἀλλὰ μερικοὶ ἀπ᾽ αὐτοὺς ἐπῆγαν εἰς τοὺς Φαρισαίους καὶ τοὺς εἶπαν τί εἶχε κάνει ὁ Ἰησοῦς .
Τότε οἱ ἀρχιερεῖς καὶ οἱ Φαρισαῖοι συνεκάλεσαν συνέδριον καὶ εἶπαν , « Τί νὰ κάνωμεν ; ἐπειδὴ αὐτὸς ὁ ἄνθρωπος κάνει πολλὰ θαύματα .
Ἐὰν τὸν ἀφήσωμεν ἔτσι , ὅλοι θὰ πιστέψουν σ᾽ αὐτὸν καὶ θὰ ἔλθουν οἱ Ρωμαῖοι καὶ θὰ μᾶς πάρουν καὶ τὸν τόπον καὶ τὸν λαόν » .
Ἕνας ἀπ᾽ αὐτούς , ὁ Καϊάφας , ὁ ὁποῖος ἦτο ἀρχιερεὺς τὸ ἔτος ἐκεῖνο , τοὺς εἶπε , « Σεῖς δὲν καταλαβαίνετε τίποτε ,
οὔτε σκέπτεσθε ὅτι μᾶς συμφέρει νὰ πεθάνῃ ἕνας ἄνθρωπος ὑπὲρ τοῦ λαοῦ καὶ νὰ μὴ χαθῇ ὁλόκληρον τὸ ἔθνος » .
Αὐτὸ δὲν τὸ εἶπε ἀπὸ τὸν ἑαυτόν του , ἀλλ᾽ ἐπειδὴ ἦτο ἀρχιερεὺς τοῦ ἔτους ἐκείνου , ἐπροφήτευσε ὅτι ὁ Ἰησοῦς θὰ πέθαινε ὑπὲρ τοῦ ἔθνους ,
καὶ ὄχι μόνον ὑπὲρ τοῦ ἔθνους , ἀλλὰ καὶ διὰ νὰ συγκεντρώσῃ εἰς ἕνα τὰ παιδιὰ τοῦ Θεοῦ ποὺ ἦσαν διασκορπισμένα .
Ἀπ᾽ ἐκείνην λοιπὸν τὴν ἡμέραν ἀπεφάσισαν ἀπὸ κοινοῦ νὰ τὸν θανατώσουν .
Γι᾽ αὐτὸ ὁ Ἰησοῦς δὲν περπατοῦσε πλέον φανερὰ μεταξὺ τῶν Ἰουδαίων ἀλλ᾽ ἔφυγε ἀπ᾽ ἐκεῖ καὶ ἦλθε εἰς τὴν χώραν ποὺ εἶναι κοντὰ εἰς τὴν ἔρημον , εἰς πόλιν ποὺ ὠνομάζετο Ἐφραΐμ , καὶ ἐκεῖ διέμενε μαζὶ μὲ τοὺς μαθητάς του .
Ἐπλησίαζε δὲ τὸ Πάσχα τῶν Ἰουδαίων καὶ ἀνέβησαν πολλοὶ ἀπὸ τὴν χώραν εἰς τὰ Ἱεροσόλυμα πρὶν ἀπὸ τὸ Πάσχα διὰ νὰ ἐξαγνισθοῦν .
Ἐζητοῦσαν τὸν Ἰησοῦν καὶ ἔλεγαν μεταξύ τους , καθὼς ἐστέκοντο εἰς τὸν ναόν , « Τί φρονεῖτε , δὲν θὰ ἔλθῃ εἰς τὴν ἑορτήν ; » .
Οἱ δὲ ἀρχιερεῖς καὶ οἱ Φαρισαῖοι εἶχαν δώσει ἐντολήν , ἐὰν κανεὶς μάθῃ ποῦ εἶναι , νὰ εἰδοποιήσῃ γιὰ νὰ τὸν πιάσουν .
Ἕξη ἡμέρες πρὶν ἀπὸ τὸ Πάσχα ἦλθε ὁ Ἰησοῦς εἰς τὴν Βηθανίαν , ὅπου ἦτο ὁ Λάζαρος , ὁ ὁποῖος εἶχε πεθάνει καὶ τὸν ὁποῖον ἀνέστησεν ἐκ νεκρῶν .
Ἐκεῖ τοῦ ἔκαναν δεῖπνον καὶ ἡ Μάρθα ὑπηρετοῦσε , ὁ δὲ Λάζαρος ἦτο μεταξὺ ἐκείνων ποὺ ἦσαν μαζί του στὸ τραπέζι .
Ἡ Μαρία τότε ἐπῆρε μίαν λίτραν γνησίου πολυτίμου μύρου νάρδου , ἄλειψε τὰ πόδια τοῦ Ἰησοῦ καὶ τὰ ἐσφόγγισε μὲ τὰ μαλλιά της , καὶ τὸ σπίτι ἐγέμισε ἀπὸ τὴν μυρωδιὰ τοῦ μύρου .
Λέγει τότε ἕνας ἀπὸ τοὺς μαθητάς του , ὁ Ἰούδας , ὁ υἱὸς τοῦ Σίμωνος ὁ Ἰσκαριώτης , ἐκεῖνος ποὺ θὰ τὸν παρέδιδε ,
« Γιατί δὲν ἐπουλήθηκε αὐτὸ τὸ μύρον γιὰ τριακόσια δηνάρια καὶ δὲν ἐδόθηκε εἰς τοὺς πτωχούς ; » .
Αὐτὸ τὸ εἶπε ὄχι ἀπὸ ἐνδιαφέρον διὰ τοὺς πτωχούς , ἀλλὰ διότι ἦτο κλέπτης καὶ εἶχε τὸ ταμεῖον καὶ ἀφαιροῦσε ἐκεῖνα ποὺ ἔβαζαν μέσα .
Τότε εἶπε ὁ Ἰησοῦς , « Ἄφησέ την · διὰ τὴν ἡμέραν τοῦ ἐνταφιασμοῦ μου τὸ ἐφύλαξε ·
διότι τοὺς πτωχοὺς τοὺς ἔχετε πάντοτε μαζί σας , ἐνῷ ἐμὲ δὲν μὲ ἔχετε πάντοτε » .
Πολλοὶ ἀπὸ τοὺς Ἰουδαίους ἔμαθαν ὅτι εἶναι ἐκεῖ , καὶ ἦλθαν ὄχι μόνον διὰ τὸν Ἰησοῦν , ἀλλὰ καὶ διὰ νὰ ἰδοῦν τὸν Λάζαρον , τὸν ὁποῖον ἀνέστησε ἐκ νεκρῶν .
Οἱ ἀρχιερεῖς τότε ἀπεφάσισαν νὰ θανατώσουν καὶ τὸν Λάζαρον ,
διότι ἐξ αἰτίας του πολλοὶ ἀπὸ τοὺς Ἰουδαίους ἔφευγαν καὶ ἐπίστευαν εἰς τὸν Ἰησοῦν .
Τὴν ἑπομένην ἡμέραν πολὺς κόσμος ποὺ εἶχε ἔλθει εἰς τὴν ἑορτήν , ὅταν ἄκουσαν ὅτι ἔρχεται ὁ Ἰησοῦς εἰς τὰ Ἱεροσόλυμα ,
ἐπῆραν κλάδους ἀπὸ φοίνικας καὶ ἐβγῆκαν πρὸς προϋπάντησίν του καὶ ἔκραζαν , « Ὡσαννά , εὐλογημένος νὰ εἶναι ἐκεῖνος ποὺ ἔρχεται εἰς τὸ ὄνομα τοῦ Κυρίου , ὁ βασιλεὺς τοῦ Ἰσραήλ » .
Ὁ δὲ Ἰησοῦς εὑρῆκε ἕνα μικρὸν ὄνον , καὶ ἐκάθησε ἐπάνω του , καθὼς εἶναι γραμμένον ,
Μὴ φοβᾶσαι , θυγατέρα Σιών , νά , ὁ βασιλεύς σου ἔρχεται καθισμένος εἰς ἕνα πουλάρι ὄνου .
Τὰ λόγια αὐτὰ δὲν τὰ κατάλαβαν τότε οἱ μαθηταί του , ἀλλ᾽ ὅταν ἐδοξάσθηκε ὁ Ἰησοῦς , τότε θυμήθηκαν ὅτι αὐτὰ ἦσαν γραμμένα γι᾽ αὐτὸν καὶ ὅτι τοῦ τὰ ἔκαναν .
Ὁ δὲ κόσμος ποὺ ἦτο μαζί του ἔδινε μαρτυρίαν ὅτι ἐφώναξε τὸν Λάζαρον ἀπὸ τὸ μνῆμα καὶ τὸν ἀνέστησε ἐκ τῶν νεκρῶν .
Διὰ τοῦτο καὶ τὸν ὑποδέχθηκε ὁ κόσμος διότι ἄκουσαν ὅτι ἔκανε αὐτὸ τὸ θαῦμα .
Εἶπαν τότε οἱ Φαρισαῖοι μεταξύ τους , « Βλέπετε ὅτι δὲν κάνετε τίποτε ; Νά , ὅλος ὁ κόσμος ἔτρεξε ὀπίσω του » .
Ἦσαν μερικοὶ Ἕλληνες μεταξὺ ἐκείνων ποὺ εἶχαν ἀνεβῆ διὰ νὰ προσκυνήσουν κατὰ τὴν ἑορτήν .
Αὐτοὶ λοιπὸν ἦλθαν εἰς τὸν Φίλιππον , ὁ ὁποῖος ἦτο ἀπὸ τὴν Βηθσαϊδὰ τῆς Γαλιλαίας , καὶ τοῦ εἶπαν , « Κύριε , θέλομε νὰ ἰδοῦμε τὸν Ἰησοῦν » .
Ἔρχεται ὁ Φίλιππος καὶ τὸ λέγει εἰς τὸν Ἀνδρέαν καὶ ὁ Ἀνδρέας καὶ ὁ Φίλιππος τὸ λέγουν εἰς τὸν Ἰησοῦν .
Ὁ Ἰησοῦς ἀπεκρίθη εἰς αὐτούς , « Ἦλθε ἡ ὥρα διὰ νὰ δοξασθῇ ὁ Υἱὸς τοῦ ἀνθρώπου .
Ἀλήθεια , ἀλήθεια σᾶς λέγω , ἐὰν ὁ σπόρος τοῦ σιταριοῦ δὲν πέσῃ εἰς τὴν γῆν καὶ πεθάνῃ , μένει αὐτὸς μόνος , ἐὰν ὅμως πεθάνῃ , φέρει πολὺν καρπόν .
Ἐκεῖνος ποὺ ἀγαπᾶ τὴν ζωήν του θὰ τὴν χάσῃ , καὶ ἐκεῖνος ποὺ μισεῖ τὴν ζωήν του εἰς τὸν κόσμον τοῦτον , θὰ τὴν φυλάξῃ εἰς ζωὴν αἰώνιον .
Ἐὰν μὲ ὑπηρετῇ κανείς , πρέπει νὰ μὲ ἀκολουθῇ , καὶ ὅπου εἶμαι ἐγώ , ἐκεῖ θὰ εἶναι καὶ ὁ ὑπηρέτης μου · ἐὰν κανεὶς μὲ ὑπηρετῇ θὰ τὸν τιμήσῃ ὁ Πατέρας .
Τώρα ἡ ψυχή μου εἶναι ταραγμένη καὶ τί νὰ πῶ ; Πατέρα , σῶσέ με ἀπὸ τὴν ὥραν αὐτήν . Ἀλλὰ γι᾽ αὐτὸ ἦλθα εἰς τὴν ὥραν αὐτήν .
Πατέρα , δόξασε τὸ ὄνομά σου » . Τότε ἦλθε φωνὴ ἀπὸ τὸν οὐρανόν , « Τὸ ἐδόξασα καὶ πάλιν θὰ τὸ δοξάσω » .
Ὁ κόσμος ποὺ παρευρίσκετο καὶ ἄκουσε , ἔλεγε ὅτι ἔγινε βροντή , ἄλλοι ἔλεγαν , « Ἄγγελος τοῦ μίλησε » .
Ὁ Ἰησοῦς ἀπεκρίθη , « Ἡ φωνὴ αὐτὴ δὲν ἔγινε γιὰ μένα ἀλλὰ γιὰ σᾶς .
Τώρα γίνεται δίκη τοῦ κόσμου τούτου , τώρα ὁ ἄρχων τοῦ κόσμου τούτου θὰ ἐκβληθῇ ἔξω .
Καὶ ὅταν ἐγὼ ὑψωθῶ ἀπὸ τὴν γῆν , θὰ ἑλκύσω ὅλους πρὸς τὸν ἑαυτόν μου » .
Αὐτὸ τὸ ἔλεγε , διὰ νὰ ὑποδείξῃ μὲ ποιόν τρόπον θὰ πέθαινε .
Ἀπεκρίθη εἰς αὐτὸν τὸ πλῆθος , « Ἐμεῖς ἀκούσαμε ἀπὸ τὸν νόμον ὅτι ὁ Χριστὸς μένει αἰωνίως καὶ πῶς ἐσὺ λὲς ὅτι πρέπει νὰ ὑψωθῇ ὁ Υἱὸς τοῦ ἀνθρώπου ; » .
Τότε τοὺς εἶπε ὁ Ἰησοῦς , « Διὰ λίγον χρόνον ἀκόμη ἔχετε τὸ φῶς μεταξύ σας . Περπατᾶτε ἐν ὅσῳ ἔχετε τὸ φῶς , διὰ νὰ μὴ σᾶς πιάσῃ τὸ σκοτάδι · ἐκεῖνος ποὺ περπατεῖ στὸ σκοτάδι δὲν ξέρει ποῦ πηγαίνει .
Ἐν ὅσῳ ἔχετε τὸ φῶς , πιστεύετε εἰς τὸ φῶς , διὰ νὰ γίνετε παιδιὰ τοῦ φωτός » . Ἀφοῦ εἶπε αὐτὰ ὁ Ἰησοῦς ἔφυγε ἀπ᾽ αὐτοὺς καὶ κρύφθηκε .
Ἂν καὶ εἶχε κάνει τόσα θαύματα μπροστά τους , δὲν ἐπίστευαν εἰς αὐτόν ·
διὰ νὰ ἐκπληρωθῇ ὁ λόγος τοῦ προφήτου Ἡσαΐα , τὸν ὁποῖον εἶπε , Κύριε , ποιός ἐπίστεψε εἰς τὸ κήρυγμά μας ; καὶ ὁ βραχίων τοῦ Κυρίου εἰς ποιόν ἔχει ἀποκαλυφθῆ ;
Διὰ τοῦτο δὲν μποροῦσαν νὰ πιστεύουν , διότι πάλιν εἶπε ὁ Ἡσαΐας ,
Ἐτύφλωσε τὰ μάτια τους καὶ ἐπώρωσε τὴν καρδιά τους διὰ νὰ μὴ ἰδοῦν μὲ τὰ μάτια καὶ καταλάβουν μὲ τὴν καρδιὰ καὶ ἐπιστρέψουν καὶ ἐγὼ τοὺς θεραπεύσω .
Αὐτὰ εἶπεν ὁ Ἡσαΐας , ὅταν εἶδε τὴν δόξαν του καὶ μίλησε γι᾽ αὐτόν .
Ἐν τούτοις καὶ ἀπὸ τοὺς ἄρχοντας πολλοὶ ἐπίστεψαν εἰς αὐτόν , ἀλλ᾽ ἐξ αἰτίας τῶν Φαρισαίων δὲν ὡμολογοῦσαν , διὰ νὰ μὴ γίνουν ἀποσυνάγωγοι .
Διότι ἀγάπησαν τὰς τιμὰς τῶν ἀνθρώπων μᾶλλον παρὰ νὰ τιμηθοῦν ἀπὸ τὸν Θεόν .
Ὁ Ἰησοῦς ἐφώναξε καὶ εἶπε , « Ἐκεῖνος ποὺ πιστεύει σ᾽ ἐμέ , δὲν πιστεύει σ᾽ ἐμέ , ἀλλὰ σ᾽ ἐκεῖνον ποὺ μὲ ἔστειλε .
Καὶ ἐκεῖνος ποὺ βλέπει ἐμέ , βλέπει ἐκεῖνον ποὺ μὲ ἔστειλε .
Ἐγὼ ἦλθα σὰν φῶς εἰς τὸν κόσμον , διὰ νὰ μὴ μείνῃ στὸ σκοτάδι κανένας ποὺ πιστεύει σ᾽ ἐμέ .
Καὶ ἐὰν κανεὶς ἀκούσῃ τὰ λόγια μου καὶ δὲν πιστέψῃ , ἐγὼ δὲν τὸν καταδικάζω , διὸτι δὲν ἦλθα διὰ νὰ καταδικάσω τὸν κόσμον , ἀλλὰ διὰ νὰ σώσω τὸν κόσμον .
Ὅποιος μὲ ἀπορρίπτει καὶ δὲν παραδέχεται τὰ λόγια μου , ἔχει τὸν κριτήν του . Ὁ λόγος ποὺ μίλησα , ἐκεῖνος θὰ τὸν κρίνῃ τὴν ἐσχάτην ἡμέραν ,
διότι ἐγὼ δὲν μίλησα ἀπὸ τὸν ἑαυτόν μου , ἀλλ᾽ ὁ Πατέρας ποὺ μὲ ἔστειλε , αὐτὸς μοῦ ἔδωσε ἐντολὴν τί νὰ πῶ καὶ πῶς νὰ μιλήσω .
Ξέρω ὅτι ἡ ἐντολή του εἶναι ζωὴ αἰώνιος . Ἐκεῖνα λοιπὸν ποὺ ἐγὼ λέγω , τὰ λέγω ὅπως μοῦ ἔχει πῆ ὁ Πατέρας » .
Πρὶν ἀπὸ τὴν ἑορτὴν τοῦ Πάσχα , ἐπειδὴ ὁ Ἰησοῦς ἤξερε ὅτι ἦλθε ἡ ὥρα του διὰ νὰ μεταβῇ ἀπὸ τὸν κόσμον τοῦτον πρὸς τὸν Πατέρα , καὶ εἶχε ἀγαπήσει τοὺς δικούς του ποὺ ἦσαν εἰς τὸν κόσμον , τώρα θὰ τοὺς ἔδειχνε τὴν ἀγάπην του εἰς μέγιστον βαθμόν .
Κατὰ τὴν διάρκειαν τοῦ δείπνου , ὅτε ὁ διάβολος εἶχε ἤδη βάλει εἰς τὴν καρδιὰ τοῦ Ἰούδα τοῦ υἱοῦ τοῦ Σίμωνος τοῦ Ἰσκαριώτη νὰ τὸν παραδώσῃ ,
ὁ Ἰησοῦς , γνωρίζων ὅτι ὁ Πατέρας τοῦ εἶχε δώσει ὅλα εἰς τὰ χέρια του καὶ ὅτι εἶχε ἔλθει ἀπὸ τὸν Θεὸν καὶ ἐπέστρεφε εἰς τὸν Θεόν ,
σηκώνεται ἀπὸ τὸ τραπέζι , βάζει κατὰ μέρος τὰ ἐξωτερικά του ἐνδύματα καὶ ἐπῆρε μιὰ ποδιὰ καὶ ἐζώσθηκε μ᾽ αὐτήν .
Ἔπειτα ἔβαλε νερὸ εἰς τὴν λεκάνη καὶ ἄρχισε νὰ πλένῃ τὰ πόδια τῶν μαθητῶν του καὶ νὰ τὰ σφογγίζῃ μὲ τὴν ποδιά , μὲ τὴν ὁποίαν ἦτο ζωσμένος .
Ἔρχεται καὶ εἰς τὸν Σίμωνα Πέτρον ἀλλ᾽ αὐτὸς τοῦ λέγει , « Κύριε , σὺ μοῦ πλένεις τὰ πόδια ; » .
Ὁ Ἰησοῦς τοῦ ἀπεκρίθη , « Ἐκεῖνο ποὺ ἐγὼ κάνω , σὺ δὲν τὸ καταλαβαίνεις τώρα , θὰ τὸ καταλάβῃς ὅμως ὕστερα » .
Τοῦ λέγει τότε ὁ Πέτρος , « Δὲν θὰ μοῦ πλύνῃς τὰ πόδια ποτέ » . Καὶ ὁ Ἰησοῦς τοῦ ἀπεκρίθη , « Ἐὰν δὲν σὲ πλύνω , δὲν ἔχεις θέσιν μαζί μου » .
Ὁ Σίμων Πέτρος τοῦ λέγει , « Κύριε , ὄχι μόνον τὰ πόδια ἀλλὰ καὶ τὰ χέρια καὶ τὸ κεφάλι » .
Τοῦ λέγει τότε ὁ Ἰησοῦς , « Ὁ λουσμένος δὲν ἔχει ἀνάγκη παρὰ νὰ πλύνῃ μόνον τὰ πόδια , διότι εἶναι ὅλος καθαρός · καὶ σεῖς καθαροὶ εἶσθε ἀλλ᾽ ὄχι ὅλοι » .
Ἤξερε ἐκεῖνον ποὺ θὰ τὸν παρέδιδε , διὰ τοῦτο εἶπε , « Δὲν εἶσθε ὅλοι καθαροί » .
Ὅταν ἔπλυνε τὰ πόδια τους καὶ ἐπῆρε τὰ ἐνδύματά του , ἐκάθησε πάλιν εἰς τὸ τραπέζι , καὶ τοὺς εἶπε , « Ξέρετε τί σᾶς ἔκανα ;
Μὲ φωνάζετε « Ὁ Διδάσκαλος » καί « Ὁ Κύριος » καὶ καλὰ κάνετε , διότι εἶμαι .
Ἐὰν λοιπὸν ἐγώ , ὁ Κύριος καὶ ὁ Διδάσκαλος , ἔπλυνα τὰ πόδια σας , καὶ σεῖς ὀφείλετε νὰ πλένετε τὰ πόδια ὁ ἕνας τοῦ ἄλλου .
Παράδειγμα σᾶς ἔδωκα διὰ νὰ κάνετε καὶ σεῖς καθὼς σᾶς ἔκανα ἐγώ .
Ἀλήθεια , ἀλήθεια σᾶς λέγω , δὲν ὑπάρχει δοῦλος μεγαλύτερος ἀπὸ τὸν κύριόν του , οὔτε ἀπόστολος μεγαλύτερος ἀπὸ ἐκεῖνον ποὺ τὸν ἔστειλε .
Ἐὰν τὰ ξέρετε αὐτά , θὰ εἶσθε εὐτυχεῖς ἐὰν τὰ κάνετε .
Δὲν ὁμιλῶ γιὰ σᾶς ὅλους · ἐγὼ ξέρω ποιούς διάλεξα , ἀλλὰ διὰ νὰ ἐκπληρωθῇ ἡ γραφή , Ἐκεῖνος ποὺ τρώγει μαζί μου ψωμί , ἐσήκωσε τὴν πτέρναν ἐναντίον μου .
Ἀπὸ τώρα σᾶς τὰ λέγω , πρὶν γίνουν , ὥστε ὅταν γίνουν νὰ πιστέψετε ὅτι ἐγὼ εἶμαι ὁ Χριστός .
Ἀλήθεια , ἀλήθεια σᾶς λέγω , ἐκεῖνος ποὺ δέχεται ὅποιον στείλω , ἐμὲ δέχεται , καὶ ἐκεῖνος ποὺ δέχεται ἐμέ , δέχεται ἐκεῖνον ποὺ μὲ ἔστειλε » .
Ἀφοῦ εἶπεν αὐτὰ ὁ Ἰησοῦς , ἀνεφώνησε μὲ ταραγμένον πνεῦμα , « Ἀλήθεια , ἀλήθεια σᾶς λέγω , ἕνας ἀπὸ σᾶς θὰ μὲ παραδώσῃ » .
Ἐκύτταξαν τότε οἱ μαθηταὶ ὁ ἕνας τὸν ἄλλον καὶ ἀποροῦσαν γιὰ ποιόν τὸ λέγει .
Ἕνας ἀπ᾽ αὐτούς , ὁ μαθητὴς τὸν ὁποῖον ἀγαποῦσε ὁ Ἰησοῦς , ἦτο πεσμένος εἰς τὸν κόλπον τοῦ Ἰησοῦ .
Τοῦ κάνει νεῦμα ὁ Σίμων Πέτρος νὰ πληροφορηθῇ γιὰ ποιόν ἆραγε τὸ λέγει .
Ἐκεῖνος ἔπεσε εἰς τὸ στῆθος τοῦ Ἰησοῦ καὶ τοῦ λέγει , « Κύριε , ποιός εἶναι ; » .
Ἀποκρίνεται ὁ Ἰησοῦς , « Εἶναι ἐκεῖνος , εἰς τὸν ὁποῖον ἀφοῦ βουτήξω τὸ ψωμί , θὰ τοῦ τὸ δώσω » , καὶ ὅταν ἐβούτηξε τὸ ψωμὶ τὸ ἔδωσε εἰς τὸν Ἰούδαν , τὸν υἱὸν τοῦ Σίμωνος , τὸν Ἰσκαριώτην .
Καὶ ὅταν αὐτὸς τὸ ἐπῆρε , τότε ἐμπῆκε μέσα του ὁ Σατανᾶς . Τοῦ λέγει τότε ὁ Ἰησοῦς , « Ἐκεῖνο ποὺ ἔχεις νὰ κάνῃς , κάνε το γρήγορα » .
Ἀπὸ τοὺς καθισμένους εἰς τὸ τραπέζι κανεὶς δὲν κατάλαβε τί ἐννοοῦσε μὲ αὐτό ·
μερικοὶ ἐνόμιζαν ὅτι , ἐπειδὴ ὁ Ἰούδας εἶχε τὸ ταμεῖον , τοῦ εἶπε ὁ Ἰησοῦς , « Ἀγόρασε ἐκεῖνα ποὺ ἔχομεν ἀνάγκην διὰ τὴν ἑορτήν » , ἢ νὰ δώσῃ κάτι εἰς τοὺς πτωχούς .
Ἐκεῖνος ἐπῆρε τὸ ψωμὶ καὶ ἐβγῆκε ἀμέσως ἔξω · ἦταν νύχτα .
Ὅταν ἐβγῆκε , εἶπε ὁ Ἰησοῦς , « Τώρα ἐδοξάσθη ὁ Υἱὸς τοῦ ἀνθρώπου καὶ ὁ Θεὸς ἐδοξάσθη δι᾽ αὐτοῦ .
Ἐὰν ὁ Θεὸς ἐδοξάσθη δι᾽ αὐτοῦ , καὶ ὁ Θεὸς θὰ τὸν δοξάσῃ διὰ τοῦ ἑαυτοῦ του καὶ ἀμέσως θὰ τὸν δοξάσῃ .
Παιδιά μου , ἀκόμη ὀλίγον χρόνον θὰ εἶμαι μαζί σας . Θὰ μὲ ζητήσετε , καὶ ὅπως εἶπα εἰς τοὺς Ἰουδαίους , « ὅπου πηγαίνω ἐγώ , δὲν μπορεῖτε σεῖς νὰ ἔλθετε » , τὸ ἴδιο λέγω καὶ σ᾽ ἐσᾶς τώρα .
Ἐντολὴν νέαν σᾶς δίνω , νὰ ἀγαπᾶτε ἀλλήλους , καθὼς ἐγὼ σᾶς ἀγάπησα , ἔτσι νὰ ἀγαπᾶτε καὶ σεῖς ὁ ἕνας τὸν ἄλλον .
Ἀπὸ αὐτὸ θὰ ξέρουν ὅλοι ὅτι εἶσθε μαθηταί μου , ἐὰν δηλαδὴ ἔχετε ἀγάπην μεταξύ σας » .
Λέγει εἰς αὐτὸν ὁ Σίμων Πέτρος , « Κύριε , ποῦ πηγαίνεις ; » . Ὁ Ἰησοῦς τοῦ ἀπεκρίθη , « Ὅπου πηγαίνω ἐγώ , δὲν μπορεῖς τώρα νὰ μὲ ἀκολουθήσῃς , ὕστερα ὅμως θὰ μὲ ἀκολουθήσῃς » .
Λέγει εἰς αὐτὸν ὁ Πέτρος , « Κύριε , γιατί δὲν μπορῶ νὰ σὲ ἀκολουθήσω τώρα ; Θὰ θυσιάσω τὴν ζωήν μου γιὰ σένα » .
Ἀπεκρίθη εἰς αὐτὸν ὁ Ἰησοῦς , « Τὴν ζωήν σου θὰ θυσιάσῃς γιὰ μένα ; Ἀλήθεια , ἀλήθεια σοῦ λέγω , πρὶν λαλήσῃ ὁ πετεινός , θὰ μὲ ἔχῃς ἀπαρνηθῆ τρεῖς φορές » .
« Ἂς μὴ ταράσσεται ἡ καρδιά σας . Πιστεύετε εἰς τὸν Θεόν , πιστεύετε καὶ εἰς ἐμέ .
Εἰς τὸ σπίτι τοῦ Πατέρα μου ὑπάρχουν πολλὰ μέρη διαμονῆς · ἂν δὲν ὑπῆρχαν θὰ σᾶς τὸ ἔλεγα . Πηγαίνω νὰ σᾶς ἑτοιμάσω τόπον .
Καὶ ἐὰν πάω καὶ σᾶς ἑτοιμάσω τόπον , πάλιν θὰ ἔλθω καὶ θὰ σᾶς παραλάβω μαζί μου , ὥστε ὅπου εἶμαι ἐγὼ νὰ εἶσθε καὶ σεῖς .
Ξέρετε ποῦ πηγαίνω καὶ γνωρίζετε καὶ τὸν δρόμον » .
Ὁ Θωμᾶς τοῦ λέγει , « Κύριε , δὲν ξέρομεν ποῦ πηγαίνεις καὶ πῶς μποροῦμε νὰ ξέρωμεν τὸν δρόμον ; » .
Λέγει εἰς αὐτὸν ὁ Ἰησοῦς , « Ἐγὼ εἶμαι ἡ ὁδὸς καὶ ἡ ἀλήθεια καὶ ἡ ζωή , κανεὶς δὲν ἔρχεται εἰς τὸν Πατέρα παρὰ δι᾽ ἐμοῦ .
Ἐὰν μὲ ἠξέρατε , θὰ ἠξέρατε καὶ τὸν Πατέρα μου . Ἀπὸ τώρα τὸν ξέρετε καὶ τὸν ἔχετε ἰδῆ » .
Λέγει εἰς αὐτὸν ὁ Φίλιππος , « Κύριε , δεῖξέ μας τὸν Πατέρα καὶ μᾶς ἀρκεῖ » .
Λέγει εἰς αὐτὸν ὁ Ἰησοῦς , « Τόσον χρόνον εἶμαι μαζί σας , καὶ δὲν μὲ ἐγνώρισες , Φίλιππε ; Ἐκεῖνος ποὺ ἔχει ἰδῆ ἐμέ , ἔχει ἰδῆ τὸν Πατέρα · καὶ πῶς σὺ λέγεις , « Δεῖξέ μας τὸν Πατέρα » ;
Δὲν πιστεύεις ὅτι ἐγὼ εἶμαι ἐν τῷ Πατρὶ καὶ ὁ Πατέρας εἶναι ἐν ἐμοί ; Τὰ λόγια ποὺ σᾶς λέγω , δὲν τὰ λέγω ἀπὸ τὸν ἑαυτόν μου ἀλλ᾽ ὁ Πατέρας ποὺ μένει ἐν ἐμοὶ αὐτὸς κάνει τὰ ἔργα .
Πιστεύετέ με , ὅτι ἐγὼ εἶμαι ἐν τῷ Πατρὶ καὶ ὁ Πατέρας εἶναι ἐν ἐμοί · ἀλλοιῶς ἕνεκα αὐτῶν τῶν ἔργων μου , πιστεύετέ με .
Ἀλήθεια , ἀλήθεια σᾶς λέγω , ἐκεῖνος ποὺ πιστεύει σ᾽ ἐμέ , τὰ ἔργα ποὺ ἐγὼ κάνω , θὰ κάνῃ καὶ ἐκεῖνος καὶ μεγαλύτερα ἀπὸ αὐτὰ θὰ κάνῃ , διότι ἐγὼ πηγαίνω πρὸς τὸν Πατέρα μου ,
καὶ ὅ , τι ζητήσετε εἰς τὸ ὄνομά μου , αὐτὸ θὰ τὸ κάνω , διὰ νὰ δοξασθῇ ὁ Πατέρας ἐν τῷ Υἱῷ .
Ἐὰν ζητήσετε κάτι εἰς τὸ ὄνομά μου , ἐγὼ θὰ τὸ κάνω » .
« Ἐὰν μὲ ἀγαπᾶτε , θὰ τηρήσετε τὰς ἐντολάς μου .
Καὶ ἐγὼ θὰ παρακαλέσω τὸν Πατέρα καὶ θὰ σᾶς δώσῃ ἄλλον Παράκλητον , διὰ νὰ μένῃ μαζί σας αἰωνίως ,
τὸ Πνεῦμα δηλαδὴ τῆς ἀληθείας , τὸ ὁποῖον ὁ κόσμος δὲν εἶναι εἰς θέσιν νὰ τὸ λάβῃ , διότι δὲν τὸ βλέπει οὔτε τὸ ξέρει . Σεῖς ὅμως τὸ ξέρετε , διότι μένει κοντά σας καὶ θὰ εἶναι μέσα σας .
Δὲν θὰ σᾶς ἀφήσω ὀρφανούς · θὰ ἔλθω σ᾽ ἐσᾶς .
Ἀκόμη ὀλίγον καὶ ὁ κόσμος δὲν θὰ μὲ βλέπῃ πλέον , σεῖς ὅμως θὰ μὲ βλέπετε , διὸτι ἐγὼ ζῶ καὶ θὰ ζήσετε καὶ σεῖς .
Κατ᾽ ἐκείνην τὴν ἡμέραν θὰ γνωρίσετε ὅτι ἐγὼ εἶμαι ἐν τῷ Πατρί μου καὶ σεῖς ἐν ἐμοὶ καὶ ἐγὼ ἐν ὑμῖν .
Ὅποιος ἔχει τὰς ἐντολάς μου καὶ τὰς τηρεῖ , ἐκεῖνος εἶναι ποὺ μὲ ἀγαπᾶ , ὅποιος δὲ ἀγαπᾶ ἐμὲ θὰ ἀγαπηθῇ ἀπὸ τὸν Πατέρα μου καὶ ἐγὼ θὰ τὸν ἀγαπήσω καὶ θὰ τοῦ φανερώσω τὸν ἑαυτόν μου » .
Λέγει εἰς αὐτὸν ὁ Ἰούδας , ὄχι ὁ Ἰσκαριώτης , « Κύριε , καὶ πῶς συμβαίνει ὅτι θὰ φανερώσῃς τὸν ἑαυτόν σου σ᾽ ἐμᾶς καὶ ὄχι στὸν κόσμον ; » .
Ὁ Ἰησοῦς τοῦ ἀπεκρίθη , « Ἐὰν κανεὶς μὲ ἀγαπᾷ , θὰ τηρήσῃ τὸν λόγον μου , καὶ ὁ Πατέρας μου θὰ τὸν ἀγαπήσῃ καὶ θὰ ἔλθωμεν σ᾽ αὐτὸν καὶ θὰ κατοικήσωμεν μαζί του .
Ὅποιος δὲν μὲ ἀγαπᾶ , δὲν τηρεῖ τοὺς λόγους μου . Καὶ ὁ λόγος ποὺ ἀκοῦτε , δὲν εἶναι δικός μου , ἀλλὰ τοῦ Πατέρα ποὺ μὲ ἔστειλε .
Αὐτὰ σᾶς εἶπα , ἐφ᾽ ὅσον μένω κοντά σας ·
ἀλλ᾽ ὁ Παράκλητος , τὸ Πνεῦμα τὸ Ἅγιον , τὸ ὁποῖον θὰ στείλῃ ὁ Πατέρας εἰς τὸ ὄνομά μου , ἐκεῖνος θὰ σᾶς διδάξῃ ὅλα καὶ θὰ σᾶς ὑπενθυμίσῃ ὅλα ὅσα σᾶς εἶπα .
Εἰρήνην σᾶς ἀφήνω , τὴν δικήν μου εἰρήνην σᾶς δίνω · δὲν σᾶς δίνω ἐγὼ ὅπως δίνει ὁ κόσμος . Ἂς μὴ ταράσσεται ἡ καρδιά σας καὶ ἂς μὴ δειλιάζῃ .
Μὲ ἀκούσατε νὰ σᾶς λέγω , « Πηγαίνω καὶ θὰ ἔλθω σ᾽ ἐσᾶς » . Ἐὰν μὲ ἀγαπούσατε , θὰ εἴχατε χαρῆ ἐπειδὴ σᾶς εἶπα ὅτι πηγαίνω πρὸς τὸν Πατέρα μου , διότι ὁ Πατέρας μου εἶναι μεγαλύτερος ἀπὸ ἐμέ .
Καὶ τώρα σᾶς τὸ εἶπα πρὶν γίνῃ διὰ νὰ πιστέψετε ὅταν γίνῃ .
Δὲν θὰ μιλήσω πλέον πολὺ μαζί σας , διότι ἔρχεται ὁ ἄρχων τοῦ κόσμου , καὶ δὲν ἔχει ἐπάνω μου καμμίαν δύναμιν ,
ἀλλὰ διὰ νὰ γνωρίσῃ ὁ κόσμος ὅτι ἀγαπῶ τὸν Πατέρα καὶ καθὼς μὲ διέταξε ὁ Πατέρας , ἔτσι κάνω . Σηκωθῆτε , ἂς φύγωμεν ἀπ᾽ ἐδῶ » .
« Ἐγὼ εἶμαι τὸ ἀληθινὸ ἀμπέλι καὶ ὁ Πατέρας μου εἶναι ὁ γεωργός .
Κάθε κλῆμά μου ποὺ δὲν φέρει καρπόν , τὸ ἀφαιρεῖ καὶ καθένα ποὺ φέρει καρπὸν , τὸ καθαρίζει , διὰ νὰ φέρῃ περισσότερον καρπόν .
Ἤδη σεῖς εἶσθε καθαροί , ἕνεκα τοῦ λόγου τὸν ὁποῖον σᾶς ἐκήρυξα .
Μείνατε ἑνωμένοι μαζί μου καὶ θὰ εἶμαι καὶ ἐγὼ μαζί σας . Καθὼς τὸ κλῆμα δὲν μπορεῖ νὰ φέρῃ καρπὸν μόνο του , ἐὰν δὲν μένῃ εἰς τὸ ἀμπέλι , ἔτσι οὔτε σεῖς , ἐὰν δὲν μένετε ἑνωμένοι μ᾽ ἐμένα .
Ἐγὼ εἶμαι τὸ ἀμπέλι , σεῖς τὰ κλήματα . Ἐκεῖνος ποὺ μένει ἑνωμένος μ᾽ ἐμένα ὅπως καὶ ἐγὼ μὲ ἐκεῖνον , αὐτὸς φέρει πολὺν καρπόν , διότι χωρὶς ἐμὲ δὲν μπορεῖτε νὰ κάνετε τίποτε .
Ὅποιος δὲν μένει ἑνωμένος μ᾽ ἐμένα πετιέται ἔξω , ὅπως τὸ κλῆμα , καὶ ξεραίνεται καὶ τὰ μαζεύουν καὶ τὰ ρίχνουν στὴν φωτιὰ καὶ καίονται .
Ἐὰν μένετε ἑνωμένοι μ᾽ ἐμένα , καὶ τὰ λόγια μου μένουν μέσα σας , ζητήσετε ὅ , τι θέλετε καὶ θὰ γίνῃ σ᾽ ἐσᾶς .
Μὲ τοῦτο ἐδοξάσθη ὁ Πατέρας μου : μὲ τὸ νὰ φέρετε πολὺν καρπὸν καὶ γίνετε μαθηταί μου .
Καθὼς μὲ ἀγάπησε ὁ Πατέρας καὶ ἐγὼ σᾶς ἀγάπησα . Μείνατε εἰς τὴν ἀγάπην μου .
Ἐὰν τηρήσετε τὰς ἐντολάς μου , θὰ μείνετε εἰς τὴν ἀγάπην μου , ὅπως ἐγὼ ἐτήρησα τὰς ἐντολὰς τοῦ Πατέρα μου καὶ μένω εἰς τὴν ἀγάπην του .
Αὐτὰ σᾶς τὰ εἶπα , διὰ νὰ μείνῃ ἡ χαρά μου μέσα σας καὶ ἡ χαρά σας νὰ εἶναι πλήρης .
Αὐτὴ εἶναι ἡ δική μου ἐντολή , νὰ ἀγαπᾶτε ὁ ἕνας τὸν ἄλλο , καθὼς ἐγὼ σᾶς ἀγάπησα .
Δὲν ἔχει κανεὶς μεγαλύτερην ἀγάπη ἀπὸ αὐτήν , ἀπὸ τὸ νὰ θυσιάσῃ τὴν ζωήν του διὰ τοὺς φίλους του .
Σεῖς εἶσθε φίλοι μου , ἐὰν κάνετε ὅσα ἐγὼ σᾶς παραγγέλλω .
Δὲν σᾶς ὀνομάζω πλέον δούλους , διότι ὁ δοῦλος δὲν ξέρει τί κάνει ὁ κύριός του , ἀλλὰ σᾶς ὠνόμασα φίλους , διότι ὅλα ὅσα ἄκουσα ἀπὸ τὸν Πατέρα μου , σᾶς τὰ ἐγνώρισα .
Δὲν μ᾽ ἐδιαλέξατε σεῖς , ἀλλ᾽ ἐγὼ σᾶς ἐδιάλεξα καὶ σᾶς ὥρισα νὰ πᾶτε καὶ νὰ φέρετε καρπὸν καὶ ὁ καρπός σας νὰ μένῃ ὥστε ὅ , τι ζητήσετε ἀπὸ τὸν Πατέρα εἰς τὸ ὄνομά μου , νὰ σᾶς τὸ δώσῃ » .
« Αὐτὴν τὴν ἐντολὴν σᾶς δίνω , νὰ ἀγαπᾶτε ὁ ἕνας τὸν ἄλλον .
Ἐὰν ὁ κόσμος σᾶς μισῇ , νὰ ξέρετε ὅτι πρὶν ἀπὸ σᾶς ἔχει μισήσει ἐμέ .
Ἐὰν ἤσαστε ἀπὸ τὸν κόσμον , ὁ κόσμος θὰ ἀγαποῦσε τὸ δικό του . Ἐπειδὴ ὅμως δὲν εἶσθε ἀπὸ τὸν κόσμον , ἀλλ᾽ ἐγὼ σᾶς ἐδιάλεξα ἀπὸ τὸν κόσμον , γι᾽ αὐτὸ σᾶς μισεῖ ὁ κόσμος .
Νὰ θυμᾶσθε τὸν λόγον ποὺ σᾶς εἶπα , « Δὲν ὑπάρχει δοῦλος ἀνώτερος ἀπὸ τὸν κύριόν του » . Ἐὰν κατεδίωξαν ἐμέ , θὰ καταδιώξουν καὶ σᾶς . Ἐὰν ἐτήρησαν τὸν λόγον μου , θὰ τηρήσουν καὶ τὸν δικόν σας .
Ἀλλ᾽ ὅλα αὐτὰ θὰ σᾶς τὰ κάνουν ἕνεκα τοῦ ὀνόματός μου , ἐπειδὴ δὲν ξέρουν ἐκεῖνον ποὺ μὲ ἔστειλε .
Ἐὰν δὲν εἶχα ἔλθει καὶ τοὺς μιλήσει , δὲν θὰ εἶχαν ἁμαρτίαν · τώρα ὅμως δὲν ἔχουν καμμίαν πρόφασιν διὰ τὴν ἁμαρτίαν τους .
Ἐκεῖνος ποὺ μὲ μισεῖ , μισεῖ καὶ τὸν Πατέρα μου .
Ἐὰν δὲν εἶχα κάνει μεταξύ τους τὰ θαύματα , τὰ ὁποῖα κανεὶς ἄλλος δὲν ἔχει κάνει , δὲν θὰ εἶχαν ἁμαρτίαν , ἀλλὰ τώρα καὶ τὰ ἔχουν ἰδῆ καὶ ἔχουν μισήσει καὶ ἐμὲ καὶ τὸν Πατέρα μου .
Ἀλλ᾽ ἔπρεπε νὰ ἐκπληρωθῇ ὁ λόγος ποὺ εἶναι γραμμένος εἰς τὸν νόμον τους : Μὲ ἐμίσησαν χωρὶς λόγον .
Ὅταν ἔλθῃ ὁ Παράκλητος , τὸν ὁποῖον ἐγὼ θὰ σᾶς στείλω ἀπὸ τὸν Πατέρα , τὸ Πνεῦμα τῆς ἀληθείας , τὸ ὁποῖον ἐκπορεύεται ἀπὸ τὸν Πατέρα , ἐκεῖνος θὰ δώσῃ μαρτυρίαν δι᾽ ἐμέ .
Καὶ σεῖς ἐπίσης μαρτυρεῖτε δι᾽ ἐμέ , διότι εἶσθε ἀπὸ τὴν ἀρχὴν μαζί μου » .
« Αὐτὰ σᾶς τὰ εἶπα διὰ νὰ μὴ κλονισθῆτε .
Θὰ σᾶς ἀποκλείσουν ἀπὸ τὰς συναγωγάς , μάλιστα ἔρχεται ὥρα ποὺ ὅποιος σᾶς σκοτώσῃ , θὰ νομίσῃ ὅτι προσφέρει ὑπηρεσίαν εἰς τὸν Θεόν .
Καὶ αὐτὰ θὰ τὰ κάνουν , διότι δὲν ἐγνώρισαν τὸν Πατέρα οὔτε ἐμέ .
Αὐτὰ σᾶς τὰ εἶπα , διὰ νὰ θυμηθῆτε , ὅταν ἔλθῃ ἡ ὥρα , ὅτι ἐγὼ σᾶς τὰ εἶπα . Δὲν σᾶς τὰ εἶπα ἀπὸ τὴν ἀρχήν , ἐπειδὴ ἤμουν μαζί σας .
Ἀλλὰ τώρα πηγαίνω σ᾽ ἐκεῖνον ποὺ μὲ ἔστειλε καὶ κανεὶς ἀπὸ σᾶς δὲν μ᾽ ἐρωτᾶ , « Ποῦ πηγαίνεις ; » .
Ἀλλ᾽ ἐπειδὴ αὐτὰ σᾶς εἶπα , ἡ λύπη ἐγέμισε τὴν καρδιά σας .
Ἐγὼ ὅμως σᾶς λέγω τὴν ἀλήθειαν , ὅτι εἶναι συμφέρον σας νὰ φύγω . Διότι ἐὰν δὲν φύγω , ὁ Παράκλητος δὲν θὰ ἔλθῃ σ᾽ ἐσᾶς · ἐνῷ ἐὰν φύγω , θὰ τὸν στείλω .
Καὶ ὅταν ἔλθῃ ἐκεῖνος , θὰ ἐλέγξῃ τὸν κόσμον ἀναφορικῶς πρὸς τὴν ἁμαρτίαν καὶ τὴν δικαιοσύνην καὶ τὴν κρίσιν .
Καὶ ὅσον ἀφορᾷ μὲν τὴν ἁμαρτίαν , διότι δὲν πιστεύουν σ᾽ ἐμέ ,
ὅσον ἀφορᾷ δὲ τὴν δικαιοσύνην , διότι ἐγὼ πηγαίνω πρὸς τὸν Πατέρα μου καὶ δὲν θὰ μὲ βλέπετε πλέον ,
ὅσον ἀφορᾷ δὲ τὴν κρίσιν , διότι ὁ ἄρχων τοῦ κόσμου τούτου ἔχει καταδικασθῆ .
Ἔχω πολλὰ ἀκόμη νὰ σᾶς πῶ , ἀλλὰ δὲν μπορεῖτε νὰ τὰ βαστάξετε τώρα .
Ἀλλ᾽ ὅταν ἔλθῃ ἐκεῖνος , τὸ Πνεῦμα τῆς ἀληθείας , θὰ σᾶς ὁδηγήσῃ εἰς ὅλην τὴν ἀλήθειαν , διότι δὲν θὰ μιλήσῃ ἀπὸ τὸν ἑαυτόν του , ἀλλὰ θὰ πῇ ὅσα ἀκούσῃ καὶ θὰ σᾶς ἀναγγείλῃ ἐκεῖνα ποὺ μέλλουν νὰ συμβοῦν .
Ἐκεῖνος ἐμὲ θὰ δοξάσῃ , διότι θὰ πάρῃ ἀπὸ ὅ , τι εἶναι δικό μου καὶ θὰ σᾶς τὸ ἀναγγείλῃ .
Ὅλα ὅσα ἔχει ὁ Πατέρας μου , εἶναι δικά μου . Γι᾽ αὐτὸ σᾶς εἶπα ὅτι θὰ πάρῃ ἀπὸ ὅ , τι εἶναι δικό μου καὶ θὰ σᾶς τὸ ἀναγγείλῃ .
Ὀλίγον χρόνον ἀκόμη καὶ δὲν θὰ μὲ βλέπετε πλέον καὶ πάλιν ὀλίγον χρόνον καὶ θὰ μὲ ἰδῆτε , διότι ἐγὼ πηγαίνω πρὸς τὸν Πατέρα » .
Μερικοὶ ἀπὸ τοὺς μαθητάς του εἶπαν μεταξύ τους , « Τί σημαίνει τοῦτο ποὺ μᾶς λέγει , « Ὀλίγον χρόνον ἀκόμη καὶ δὲν θὰ μὲ βλέπετε καὶ πάλιν ὀλίγον χρόνον καὶ θὰ μὲ ἰδῆτε » ; καὶ « διότι ἐγὼ πηγαίνω πρὸς τὸν Πατέρα » ;
Ἔλεγαν λοιπὸν , « Τί σημαίνει τοῦτο ποὺ λέγει , « ὀλίγον χρόνον » ; Δὲν καταλαβαίνομε τί λέγει » .
Ἀντελήφθη ὁ Ἰησοῦς ὅτι ἤθελαν νὰ τὸν ἐρωτήσουν καὶ τοὺς εἶπε , « Γι᾽ αὐτὸ ποὺ εἶπα συζητεῖτε μεταξύ σας ; « Ὀλίγον χρόνον ἀκόμη καὶ δὲν θὰ μὲ βλέπετε καὶ πάλιν ὀλίγον χρόνον καὶ θὰ μὲ ἰδῆτε » ;
Ἀλήθεια , ἀλήθεια σᾶς λέγω , ὅτι σεῖς θὰ κλάψετε καὶ θὰ θρηνήσετε , ἀλλ᾽ ὁ κόσμος θὰ χαρῇ . Σεῖς βέβαια θὰ λυπηθῆτε , ἀλλ᾽ ἡ λύπη σας θὰ μεταβληθῇ σὲ χαρά .
Ἡ γυναῖκα ὅταν γεννᾷ , ἔχει λύπην , διότι ἦλθε ἡ ὥρα της , ἀλλ᾽ ὅταν γεννήσῃ τὸ παιδί , δὲν θυμᾶται πλέον τὴν θλῖψιν ἀλλὰ χαίρει διότι γεννήθηκε ἄνθρωπος εἰς τὸν κόσμον .
Καὶ σεῖς λοιπὸν τώρα ἔχετε λύπην · ἀλλὰ πάλιν θὰ σᾶς δῶ καὶ θὰ χαρῇ ἡ καρδιά σας καὶ τὴν χαράν σας κανεὶς δὲν θὰ σᾶς τὴν ἀφαιρέσῃ .
Τὴν ἡμέραν ἐκείνην δὲν θὰ μὲ παρακαλέσετε γιὰ τίποτε . Ἀλήθεια , ἀλήθεια σᾶς λέγω , ὅτι ὅσα ζητήσετε ἀπὸ τὸν Πατέρα εἰς τὸ ὄνομά μου , θὰ σᾶς τὰ δώσῃ .
Ἔως τώρα δὲν ἐζητήσατε τίποτε εἰς τὸ ὄνομά μου · ζητᾶτε καὶ θὰ πάρετε , διὰ νὰ εἶναι ἡ χαρά σας τελεία .
Σᾶς ἔχω πῆ αὐτὰ παραβολικῶς . Ἀλλὰ ἔρχεται ὥρα , ποὺ δὲν θὰ σᾶς μιλήσω πλέον παραβολικῶς , ἀλλὰ θὰ σᾶς πῶ φανερὰ διὰ τὸν Πατέρα .
Τὴν ἡμέραν ἐκείνην θὰ ζητήσετε εἰς τὸ ὄνομά μου , καὶ δὲν σᾶς λέγω ὅτι ἐγὼ θὰ παρακαλέσω τὸν Πατέρα γιὰ σᾶς ,
διότι ὁ ἴδιος ὁ Πατέρας σᾶς ἀγαπᾷ , ἐπειδὴ μὲ ἔχετε ἀγαπήσει καὶ ἔχετε πιστέψει ὅτι ἐγὼ ἐβγῆκα ἀπὸ τὸν Θεόν .
Ἐβγῆκα ἀπὸ τὸν Πατέρα καὶ ἔχω ἔλθει εἰς τὸν κόσμον · πάλιν ἀφήνω τὸν κόσμον καὶ πηγαίνω εἰς τὸν Πατέρα » .
Λέγουν εἰς αὐτὸν οἱ μαθηταί του , « Νά , τώρα μιλᾶς καθαρὰ καὶ δὲν χρησιμοποιεῖς καμμίαν παραβολήν .
Τώρα καταλαβαίνομεν ὅτι τὰ ξέρεις ὅλα καὶ δὲν ἔχεις ἀνάγκην νὰ σ᾽ ἐρωτᾷ κανείς . Διὰ τοῦτο πιστεύομεν ὅτι ἐβγῆκες ἀπὸ τὸν Θεόν » .
Ὁ Ἰησοῦς τοὺς ἀπεκρίθη , « Τώρα πιστεύετε ;
Νά , ἔρχεται ὥρα , καὶ μάλιστα ἤδη ἦλθε , διὰ νὰ σκορπισθῆτε ὁ καθένας εἰς τὰ σπίτια σας καὶ νὰ μὲ ἀφήσετε μόνον , ἀλλὰ δὲν εἶμαι μόνος , διότι ὁ Πατέρας εἶναι μαζί μου .
Αὐτὰ σᾶς τὰ εἶπα , διὰ νὰ ἔχετε εἰρήνην μένοντες ἑνωμένοι μαζί μου . Εἰς τὸν κόσμον θὰ ἔχετε θλῖψιν , ἀλλὰ ἔχετε θάρρος , ἐγὼ ἔχω νικήσει τὸν κόσμον » .
Αὐτὰ εἶπεν ὁ Ἰησοῦς καὶ ἐσήκωσε τὰ μάτια του εἰς τὸν οὐρανὸν καὶ εἶπε , « Πατέρα , ἦλθε ἡ ὥρα · δόξασε τὸν Υἱόν σου , διὰ νὰ σὲ δοξάσῃ καὶ ὁ Υἱός σου ,
σύμφωνα μὲ τὴν ἐξουσίαν ποὺ τοῦ ἔδωκες ἐπὶ ὅλων τῶν ἀνθρώπων , διὰ νὰ δώσῃ ζωὴν αἰώνιον εἰς τὸν καθένα ἀπὸ ἐκείνους ποὺ τοῦ ἔδωκες .
Αὐτὴ εἶναι ἡ αἰώνιος ζωή : τὸ νὰ γνωρίζουν σὲ τὸν μόνον ἀληθινὸν Θεὸν καὶ τὸν Ἰησοῦν Χριστόν , τὸν ὁποῖον ἔστειλες .
Ἐγὼ σὲ ἐδόξασα ἐπὶ τῆς γῆς , ἐτελείωσα τὸ ἔργον ποὺ μοῦ ἔδωκες νὰ κάνω ,
καὶ τώρα δόξασέ με σύ , Πατέρα , πλησίον σου μὲ τὴν δόξαν ποὺ εἶχα μαζί σου πρὶν νὰ ὑπάρξῃ ὁ κόσμος .
Ἐφανέρωσα τὸ ὄνομά σου εἰς τοὺς ἀνθρώπους , τοὺς ὁποίους μοῦ ἔδωκες ἀπὸ τὸν κόσμον . Δικοί σου ἦσαν καὶ τοὺς ἔδωκες σ᾽ ἐμένα , καὶ τὸν λόγον σου ἔχουν τηρήσει .
Τώρα κατάλαβαν ὅτι ὅλα ὅσα μοῦ ἔδωκες , εἶναι ἀπὸ σένα ,
διότι τὰ λόγια ποὺ μοῦ ἔδωκες , τοὺς τὰ ἔδωκα καὶ αὐτοὶ τὰ ἐδέχθησαν καὶ ἐγνώρισαν ἀληθινὰ ὅτι ἐβγῆκα ἀπὸ σένα καὶ ἐπίστεψαν ὅτι σὺ μὲ ἔστειλες .
Ἐγὼ γι᾽ αὐτοὺς παρακαλῶ , δὲν παρακαλῶ γιὰ τὸν κόσμο , ἀλλὰ γιὰ ἐκείνους ποὺ μοῦ ἔδωκες , ἐπειδὴ εἶναι δικοί σου
καὶ ὅλα τὰ δικά μου εἶναι δικά σου καὶ τὰ δικά σου εἶναι δικά μου , καὶ ἔχω δοξασθῆ δι᾽ αὐτῶν .
Δὲν θὰ εἶμαι πλέον εἰς τὸν κόσμον , ἐνῷ αὐτοὶ θὰ εἶναι εἰς τὸν κόσμον , καὶ ἐγὼ ἔρχομαι σ᾽ ἐσένα . Πατέρα ἅγιε , φύλαξέ τους μὲ τὴν δύναμιν τοῦ ὀνόματός σου ποὺ μοῦ ἔδωκες , διὰ νὰ εἶναι ἕνα ὅπως εἴμεθα ἐμεῖς .
Ὅταν ἤμουν μαζί τους εἰς τὸν κόσμον , ἐγὼ τοὺς ἐφύλαττα μὲ τὴν δύναμιν τοῦ ὀνόματός σου · ἐκείνους ποὺ μοῦ ἔδωκες τοὺς ἐφύλαξα καὶ κανένας ἀπ᾽ αὐτοὺς δὲν ἐχάθηκε παρὰ ὁ υἱὸς τῆς ἀπωλείας , διὰ νὰ ἐκπληρωθῇ ἡ γραφή .
Ἀλλὰ τώρα ἔρχομαι σ᾽ ἐσένα , καὶ αὐτὰ τὰ λέγω ἐνῷ εἶμαι ἀκόμη εἰς τὸν κόσμον , διὰ νὰ ἔχουν τὴν χαράν μου μέσα τους τελείαν .
Ἐγὼ τοὺς μετέδωκα τὸν λόγον σου καὶ ὁ κόσμος τοὺς ἐμίσησε , διότι δὲν εἶναι ἀπὸ τὸν κόσμον , καθὼς καὶ ἐγὼ δὲν εἶμαι ἀπὸ τὸν κόσμον .
Δὲν σὲ παρακαλῶ νὰ τοὺς πάρῃς ἀπὸ τὸν κόσμον , ἀλλὰ νὰ τοὺς φυλάξῃς ἀπὸ τὸν πονηρόν .
Δὲν εἶναι ἀπὸ τὸν κόσμον , καθὼς ἐγὼ δὲν εἶμαι ἀπὸ τὸν κόσμον .
Ἁγίασέ τους διὰ τῆς ἀληθείας σου · ὁ λόγος ὁ δικός σου εἶναι ἀλήθεια .
Ὅπως σὺ μὲ ἔστειλες εἰς τὸν κόσμον καὶ ἐγὼ τοὺς ἔστειλα εἰς τὸν κόσμον ,
καὶ χάριν αὐτῶν ἐγὼ ἁγιάζω τὸν ἑαυτόν μου διὰ νὰ εἶναι καὶ αὐτοὶ ἁγιασμένοι διὰ τῆς ἀληθείας .
Δὲν παρακαλῶ μόνον γι᾽ αὐτοὺς ἀλλὰ καὶ δι᾽ ἐκείνους ποὺ θὰ πιστέψουν διὰ τοῦ λόγου των σ᾽ ἐμέ ,
διὰ νὰ εἶναι ὅλοι ἕνα , καθὼς σύ , Πατέρα , εἶσαι ἐν ἐμοὶ καὶ ἐγὼ ἐν σοί , ἂς εἶναι καὶ αὐτοὶ ἐν ἡμῖν διὰ νὰ πιστέψῃ ὁ κόσμος ὅτι σὺ μὲ ἔστειλες .
Ἐγὼ τοὺς ἔδωκα τὴν δόξαν ποὺ μοῦ ἔδωκες , διὰ νὰ εἶναι ἕνα ὅπως καὶ ἐμεῖς εἴμεθα ἕνα .
Ἐγὼ εἶμαι ἐν αὐτοῖς καὶ σὺ ἐν ἐμοί , διὰ νὰ τελειοποιηθοῦν ἕως ὅτου γίνουν ἕνα , καὶ διὰ νὰ γνωρίσῃ ὁ κόσμος ὅτι σὺ μὲ ἔστειλες καὶ ὅτι τοὺς ἀγάπησες καθὼς ἀγάπησες ἐμέ .
Πατέρα , θέλω ὅπου εἶμαι ἐγώ , νὰ εἶναι μαζί μου καὶ ἐκεῖνοι ποὺ μοῦ ἔδωκες , διὰ νὰ βλέπουν τὴν δόξαν ποὺ μοῦ ἔδωκες , ἐπειδὴ μὲ ἀγάπησες πρὶν δημιουργηθῇ ὁ κόσμος .
Πατέρα δίκαιε , ὁ κόσμος δὲν σ᾽ ἐγνώρισε , ἐγὼ ὅμως σ᾽ ἐγνώρισα καὶ αὐτοὶ ἐγνώρισαν ὅτι σὺ μὲ ἔστειλες .
Τοὺς ἔκανα γνωστὸν τὸ ὄνομά σου καὶ θὰ τὸ κάνω γνωστόν , διὰ νὰ εἶναι μέσα τους ἡ ἀγάπη μὲ τὴν ὁποίαν μὲ ἀγάπησες καὶ ἐγὼ νὰ εἶμαι μέσα τους » .







Ἀφοῦ εἶπε αὐτὰ ὁ Ἰησοῦς , ἐβγῆκε μὲ τοὺς μαθητάς του πέραν ἀπὸ τὸν χείμαρρον τῶν Κέδρων , ὅπου ὑπῆρχε κῆπος , εἰς τὸν ὁποῖον ἐμπῆκε αὐτὸς καὶ οἱ μαθηταί του .
Ἤξερε τὸν τόπον καὶ ὁ Ἰούδας , ὁ ὁποῖος τὸν παρέδωσε , διότι πολλὲς φορὲς ὁ Ἰησοῦς ἐσύχναζε ἐκεῖ μὲ τοὺς μαθητάς του .
Ἐπῆρε λοιπὸν ὁ Ἰούδας φρουρὰν καὶ ὑπηρέτας ἀπὸ τοὺς ἀρχιερεῖς καὶ Φαρισαίους καὶ ἦλθε ἐκεῖ μὲ φανοὺς καὶ λαμπάδες καὶ ὅπλα .
Ὁ Ἰησοῦς ἤξερε ὅλα ὅσα θὰ τοῦ συνέβαιναν καὶ προχώρησε καὶ τοὺς εἶπε , « Ποιόν ζητᾶτε ; » .
Ἐκεῖνοι τοῦ ἀπεκρίθησαν , « Ἰησοῦν τὸν Ναζωραῖον » . Λέγει εἰς αὐτοὺς ὁ Ἰησοῦς , « Ἐγὼ εἶμαι » . Ἦτο δὲ μαζί τους καὶ ὁ Ἰούδας , ὁ ὁποῖος τὸν παρέδωσε .
Μόλις τοὺς εἶπε , « Ἐγὼ εἶμαι » , ὀπισθοχώρησαν καὶ ἔπεσαν χάμω .
Πάλιν τοὺς ἐρώτησε , « Ποιόν ζητᾶτε ; » · αὐτοὶ δὲ ἀπεκρίθησαν , « Ἰησοῦν τὸν Ναζωραῖον » .
Ἀπεκρίθη ὁ Ἰησοῦς , « Σᾶς εἶπα ὅτι ἐγὼ εἶμαι . Ἐὰν λοιπὸν ζητᾶτε ἐμέ , ἀφῆστε αὐτοὺς νὰ φύγουν » ,
— διὰ νὰ ἐκπληρωθῇ ὁ λόγος ποὺ εἶπε , « Ἀπὸ ἐκείνους ποὺ μοῦ ἔδωκες δὲν ἔχασα κανένα » — .
Τότε ὁ Σίμων Πέτρος , ὁ ὁποῖος εἶχε μαχαίρι , τὸ ἔσυρε καὶ ἐκτύπησε τὸν δοῦλον τοῦ ἀρχιερέως καὶ τοῦ ἔκοψε τὸ δεξὶ αὐτί . Ὁ δοῦλος ὠνομάζετο Μάλχος .
Εἶπε τότε ὁ Ἰησοῦς εἰς τὸν Πέτρον , « Βάλε τὸ μαχαίρι εἰς τὴν θήκην . Τὸ ποτῆρι ποὺ μοῦ ἔδωκε ὁ Πατέρας δὲν πρέπει νὰ τὸ πιῶ ; » .
Ἡ φρουρὰ καὶ ὁ χιλίαρχος καὶ οἱ ὑπηρέται τῶν Ἰουδαίων συνέλαβαν κατόπιν τὸν Ἰησοῦν καὶ τὸν ἔδεσαν
καὶ τὸν ἔφεραν πρῶτα εἰς τὸν Ἄνναν , διότι ἦτο πεθερὸς τοῦ Καϊάφα , ἀρχιερέως τοῦ ἔτους ἐκείνου .
Ὁ Καϊάφας ἦτο ἐκεῖνος ποὺ συνεβούλευσε τοὺς Ἰουδαίους ὅτι συμφέρει νὰ πεθάνῃ ἕνας ἄνθρωπος χάριν τοῦ λαοῦ .
Ἀκολούθησε δὲ τὸν Ἰησοῦν ὁ Σίμων Πέτρος καὶ ὁ ἄλλος μαθητής . Ὁ μαθητὴς ἐκεῖνος ἦτο γνωστὸς εἰς τὸν ἀρχιερέα καὶ ἐμπῆκε μαζὶ μὲ τὸν Ἰησοῦν εἰς τὸ ἀνάκτορον τοῦ ἀρχιερέως .
Ἀλλ᾽ ὁ Πέτρος στεκότανε ἔξω κοντὰ στὴν πόρτα . Ἐβγῆκε τότε ὁ μαθητὴς ὁ ἄλλος , ὁ ὁποῖος ἦτο γνωστὸς εἰς τὸν ἀρχιερέα , καὶ εἶπεν εἰς τὴν θυρωρὸν καὶ ἔμπασε τὸν Πέτρον .
Λέγει ἡ δούλη ἡ θυρωρὸς εἰς τὸν Πέτρον , « Μήπως εἶσαι καὶ σὺ ἀπὸ τοὺς μαθητὰς τοῦ ἀνθρώπου αὐτοῦ ; » . Ἐκεῖνος εἶπε , « Δὲν εἶμαι » .
Ἐστέκοντο ἐκεῖ οἱ δοῦλοι καὶ οἱ ὑπηρέται , οἱ ὁποῖοι εἶχαν ἀνάψει κάρβουνα γιὰ νὰ ζεσταθοῦν , διότι ἔκανε κρύο · στεκότανε δὲ μαζί τους καὶ ὁ Πέτρος καὶ ζεσταινότανε .
Ὁ ἀρχιερεὺς ἐρώτησε τὸν Ἰησοῦν διὰ τοὺς μαθητάς του καὶ διὰ τὴν διδασκαλίαν του .
Ἀπεκρίθη εἰς αὐτὸν ὁ Ἰησοῦς , « Ἐγὼ δημοσίᾳ ἐμίλησα εἰς τὸν κόσμον · πάντοτε ἐδίδαξα εἰς τὴν συναγωγὴν καὶ εἰς τὸν ναόν , ὅπου πάντοτε μαζεύονται οἱ Ἰουδαῖοι , καὶ εἰς τὰ κρυφὰ δὲν εἶπα τίποτε .
Γιατί ἐρωτᾶς ἐμέ ; Ἐρώτησε ἐκείνους ποὺ ἄκουσαν τί τοὺς εἶπα . Αὐτοὶ ξέρουν τί εἶπα » .
Μόλις εἶπε αὐτό , ἕνας ἀπὸ τοὺς ὑπηρέτας , ποὺ παρευρίσκετο ἐκεῖ , ἔδωκε ράπισμα εἰς τὸν Ἰησοῦν καὶ τοῦ εἶπε , « Ἔτσι ἀποκρίνεσαι εἰς τὸν ἀρχιερέα ; » .
Ἀπεκρίθη εἰς αὐτὸν ὁ Ἰησοῦς , « Ἐὰν ἐμίλησα κακῶς , μαρτύρησε διὰ τὸ κακόν , ἐὰν δὲ καλῶς , γιατί μὲ κτυπᾶς ; » .
Ὁ Ἄννας τὸν ἔστειλε δεμένον εἰς τὸν Καϊάφαν τὸν ἀρχιερέα .
Ὁ δὲ Σίμων Πέτρος στεκότανε καὶ ζεσταινότανε . Τὸν ρωτοῦν , « Μήπως εἶσαι καὶ σὺ ἀπὸ τοὺς μαθητάς του ; » . Ἐκεῖνος τὸ ἀρνήθηκε καὶ εἶπε , « Δὲν εἶμαι » .
Ἕνας ἀπὸ τοὺς δούλους τοῦ ἀρχιερέως , συγγενὴς ἐκείνου ποὺ τοῦ ἀπέκοψεν ὁ Πέτρος τὸ αὐτί , εἶπε , « Δὲν σὲ εἶδα ἐγὼ εἰς τὸν κῆπον μαζί του ; » .
Πάλιν τὸ ἀρνήθηκε ὁ Πέτρος καὶ ἀμέσως ἐλάλησε ἕνας πετεινός .
Ἀπὸ τὸν Καϊάφαν ἔφεραν τὸν Ἰησοῦν εἰς τὸ κυβερνεῖον . Ἦτο τότε πρωΐ . Αὐτοὶ οἱ ἴδιοι δὲν ἐμπῆκαν εἰς τὸ κυβερνεῖον διὰ νὰ μὴ μολυνθοῦν , ἀλλὰ νὰ εἶναι εἰς θέσιν νὰ φάγουν τὸ πάσχα .
Ἐβγῆκε τότε ὁ Πιλᾶτος πρὸς αὐτοὺς καὶ εἶπε , « Ποιάν κατηγορίαν φέρετε ἐναντίον αὐτοῦ τοῦ ἀνθρώπου ; » .
Αὐτοὶ τοῦ ἀπεκρίθησαν , « Ἐὰν δὲν ἦτο κακοποιός , δὲν θὰ σοῦ τὸν εἴχαμε παραδώσει » .
Τότε τοὺς εἶπε ὁ Πιλᾶτος , « Πάρτε τον σεῖς καὶ κατὰ τὸν νόμον σας δικάστε τον » . Οἱ Ἰουδαῖοι τοῦ ἀπεκρίθησαν , « Δὲν μᾶς ἐπιτρέπεται νὰ θανατώσωμεν κανένα » .
— Διὰ νὰ ἐκπληρωθῇ ὁ λόγος τοῦ Ἰησοῦ , τὸν ὁποῖον εἶπε , διὰ νὰ δηλώσῃ μὲ ποῖον θάνατον ἔμελλε νὰ πεθάνῃ . —
Ἐμπῆκε τότε πάλιν ὁ Πιλᾶτος εἰς τὸ κυβερνεῖον , ἐφώναξε τὸν Ἰησοῦν καὶ τοῦ εἶπε , « Σὺ εἶσαι ὁ βασιλεὺς τῶν Ἰουδαίων ; » .
Ὁ Ἰησοῦς τοῦ ἀπεκρίθη , « Ἀπὸ τὸν ἑαυτόν σου τὸ λέγεις αὐτὸ ἢ σοῦ τὸ εἶπαν ἄλλοι γιὰ μένα ; » .
Ἀπεκρίθη ὁ Πιλᾶτος , « Μήπως ἐγὼ εἶμαι Ἰουδαῖος ; Τὸ δικό σου ἔθνος καὶ οἱ ἀρχιερεῖς σὲ παρέδωκαν σ᾽ ἐμέ · τί ἔκανες ; » .
Ἀπεκρίθη ὁ Ἰησοῦς , « Ἡ δική μου βασιλεία δὲν εἶναι ἀπὸ τὸν κόσμον τοῦτον . Ἐὰν ἡ βασιλεία μου ἦτο ἀπὸ τὸν κόσμον τοῦτον , οἱ ὑπηρέται μου θὰ ἠγωνίζοντο διὰ νὰ μὴ παραδοθῶ εἰς τοὺς Ἰουδαίους , ἡ βασιλεία ὅμως ἡ δική μου δὲν εἶναι ἀπ᾽ ἐδῶ » .
Τότε τοῦ εἶπε ὁ Πιλᾶτος , « Εἶσαι λοιπὸν βασιλεύς ; » . Ἀπεκρίθη ὁ Ἰησοῦς , « Σὺ τὸ εἶπες ὅτι ἐγὼ εἶμαι βασιλεύς . Ἐγὼ γι᾽ αὐτὸ γεννήθηκα καὶ γι᾽ αὐτὸ ἦλθα εἰς τὸν κόσμον , διὰ νὰ μαρτυρήσω τὴν ἀλήθειαν . Ὅποιος εἶναι ἀπὸ τὴν ἀλήθειαν , ἀκούει τὴν φωνήν μου » .
Ὁ Πιλᾶτος τοῦ λέγει , « Τί εἶναι ἀλήθεια ; » , καὶ ὅταν τὸ εἶπε , πάλιν ἐβγῆκε πρὸς τοὺς Ἰουδαίους καὶ τοὺς λέγει , « Ἐγὼ δὲν τοῦ βρίσκω καμμίαν βάσιν διὰ κατηγορίαν .
Ἔχετε ὅμως ἕνα ἔθιμον , νὰ σᾶς ἐλευθερώνω ἕνα φυλακισμένον κατὰ τὸ Πάσχα . Θέλετε λοιπὸν νὰ σᾶς ἐλευθερώσω τὸν βασιλέα τῶν Ἰουδαίων ; » .
Ἐκραύγασαν πάλιν τότε ὅλοι , « Ὄχι αὐτὸν ἀλλὰ τὸν Βαραββᾶν » . Ἦτο δὲ ὁ Βαραββᾶς λῃστής .
Τότε ἐπῆρε ὁ Πιλᾶτος τὸν Ἰησοῦν διὰ νὰ μαστιγωθῇ .
Καὶ οἱ στρατιῶται ἀφοῦ ἔπλεξαν στεφάνι ἀπὸ ἀγκάθια , τὸ ἔβαλαν εἰς τὸ κεφάλι του , τοῦ ἐφόρεσαν ἕνα κόκκινον μανδύαν
καὶ τοῦ ἔλεγαν , « Χαῖρε ὁ βασιλεὺς τῶν Ἰουδαίων » , καὶ τοῦ ἔδιναν ραπίσματα .
Ἐβγῆκε τότε πάλιν ὁ Πιλᾶτος καὶ τοὺς λέγει , « Ἰδού , σᾶς τὸν φέρω ἔξω , διὰ νὰ μάθετε ὅτι δὲν τοῦ βρίσκω καμμίαν βάσιν διὰ κατηγορίαν » .
Ἐβγῆκε λοιπὸν ὁ Ἰησοῦς ἔξω μὲ τὸ ἀκάνθινο στεφάνι καὶ τὸν κόκκινον μανδύαν καὶ τοὺς λέγει ὁ Πιλᾶτος , « Ἴδε ὁ ἄνθρωπος » .
Ὅταν τὸν εἶδαν οἱ ἀρχιερεῖς καὶ οἱ ὑπηρέται , ἐκραύγασαν , « Σταύρωσέ τον , σταύρωσέ τον » . Ὁ Πιλᾶτος τοὺς λέγει , « Πάρτε τον σεῖς καὶ σταυρῶστέ τον διότι ἐγὼ δὲν τοῦ βρίσκω καμμίαν βάσιν διὰ κατηγορίαν » .
Οἱ Ἰουδαῖοι τοῦ ἀπεκρίθησαν , « Ἐμεῖς ἔχομεν νόμον καὶ κατὰ τὸν νόμον μας ὀφείλει νὰ πεθάνῃ , διότι ἔκανε τὸν ἑαυτόν του Υἱὸν τοῦ Θεοῦ » .
Ὅταν ὁ Πιλᾶτος ἄκουσε τὸν λόγον αὐτόν , ἐφοβήθηκε περισσότερον
καὶ ἐμπῆκε πάλιν εἰς τὸ κυβερνεῖον καὶ λέγει εἰς τὸν Ἰησοῦν , « Ἀπὸ ποῦ εἶσαι σύ ; » . Ἀλλ᾽ ὁ Ἰησοῦς δὲν τοῦ ἔδωκε ἀπάντησιν .
Ὁ Πιλᾶτος τοῦ λέγει , « Σ᾽ ἐμὲ δὲν μιλεῖς ; Δὲν ξέρεις ὅτι ἔχω ἐξουσίαν νὰ σὲ σταυρώσω καὶ ἔχω ἐξουσίαν νὰ σὲ ἀφήσω ἐλεύθερον ; » .
Ἀπεκρίθη ὁ Ἰησοῦς , « Δὲν θὰ εἶχες καμμίαν ἐξουσίαν ἐναντίον μου , ἐὰν δὲν σοῦ εἶχε δοθῇ ἄνωθεν . Διὰ τοῦτο ἐκεῖνος ποὺ μὲ παρέδωκε σ᾽ ἐσὲ ἔχει μεγαλύτερην ἁμαρτίαν » .
Δι᾽ αὐτὸν τὸν λόγον ἐζητοῦσε ὁ Πιλᾶτος νὰ τὸν ἀπολύσῃ . Οἱ Ἰουδαῖοι ὅμως ἔκραζαν , « Ἐὰν ἀπολύσῃς αὐτόν , δὲν εἶσαι φίλος τοῦ Καίσαρος . Ὅποιος κάνει τὸν ἑαυτόν του βασιλέα ἀντιτίθεται πρὸς τὸν Καίσαρα » .
Ὅταν ἄκουσε ὁ Πιλᾶτος τί ἔλεγαν , ἔφερε ἔξω τὸν Ἰησοῦν , αὐτὸς δὲ ἐκάθησε εἰς τὴν δικαστικὴν ἕδραν , εἰς τὸπον ποὺ λέγεται Λιθόστρωτον , Ἑβραϊστὶ δὲ Γαββαθᾶ .
Ἦτο ἡ ἡμέρα τῆς Παρασκευῆς τοῦ Πάσχα , ὥρα δὲ περίπου ἕκτη , καὶ λέγει εἰς τοὺς Ἰουδαίους , « Νά , ὁ βασιλεύς σας » .
Ἐκεῖνοι ἐκραύγασαν , « Ἆρον , ἆρον , σταύρωσέ τον » . Ὁ Πιλᾶτος τοὺς λέγει , « Τὸν βασιλέα σας νὰ σταυρώσω ; » . Ἀπεκρίθησαν οἱ ἀρχιερεῖς , « Δὲν ἔχομεν βασιλέα παρὰ τὸν Καίσαρα » .
Τότε τοὺς τὸν παρέδωκε διὰ νὰ σταυρωθῇ .
Ἐκεῖνοι ἐπῆραν τὸν Ἰησοῦν καὶ ἔφυγαν , αὐτὸς δὲ βαστάζων τὸν σταυρόν του ἐξῆλθεν εἰς τὸν λεγόμενον Κρανίου τόπον , ὁ ὁποῖος Ἑβραϊστὶ λέγεται Γολγοθᾶ ,
ὅπου τὸν ἐσταύρωσαν καὶ μαζί του ἄλλους δύο , ἀπὸ τὸ ἕνα μέρος καὶ ἀπὸ τὸ ἄλλο , καὶ τὸν Ἰησοῦν εἰς τὸ μέσον .
Ἔγραψε δὲ ὁ Πιλᾶτος ἐπιγραφὴν καὶ τὴν ἔβαλε ἐπάνω εἰς τὸν σταυρόν · ἡ ἐπιγραφὴ ἦτο : Ἰησοῦς ὁ Ναζωραῖος ὁ βασιλεὺς τῶν Ἰουδαίων .
Τὴν ἐπιγραφὴν αὐτὴν ἀνέγνωσαν πολλοὶ ἀπὸ τοὺς Ἰουδαίους , διότι ἦτο πλησίον τῆς πόλεως ὁ τόπος ὅπου ἐσταυρώθηκε ὁ Ἰησοῦς , ἦτο δὲ γραμμένη εἰς Ἑβραϊκήν , εἰς Ἑλληνικὴν καὶ εἰς Λατινικὴν γλῶσσαν .
Οἱ ἀρχιερεῖς τῶν Ἰουδαίων εἶπαν τότε εἰς τὸν Πιλᾶτον , « Μὴ γράφῃς , Ὁ βασιλεὺς τῶν Ἰουδαίων , ἀλλ᾽ ὅτι ἐκεῖνος εἶπε , Εἶμαι ὁ βασιλεὺς τῶν Ἰουδαίων » .
Ἀπεκρίθη ὁ Πιλᾶτος , « Ὅ , τι ἔγραψα , ἔγραψα » .
Οἱ στρατιῶται , ὅταν ἐσταύρωσαν τὸν Ἰησοῦν , ἐπῆραν τὰ ἐνδύματά του καὶ τὰ ἐχώρισαν σὲ τέσσερα μερίδια , ἕνα μερίδιον γιὰ κάθε στρατιώτην , καὶ τὸν χιτῶνα · ὁ δὲ χιτὼν δὲν εἶχε ραφήν , ἦτο ὑφαντὸς ἀπὸ ἐπάνω ἕως κάτω .
Εἶπαν λοιπὸν μεταξύ τους , « Ἂς μὴ τὸν σχίσωμε ἀλλ᾽ ἂς βάλωμε δι᾽ αὐτὸν κλῆρον τίνος θὰ πέσῃ » — διὰ νὰ ἐκπληρωθῇ ἡ γραφὴ ποὺ λέγει , Ἐμοίρασαν τὰ ἐνδύματά μου μεταξύ τους καὶ διὰ τὸν ἱματισμόν μου ἔρριξαν κλῆρον . Αὐτὰ ἔκαναν οἱ στρατιῶται .
Κοντὰ εἰς τὸν σταυρὸν τοῦ Ἰησοῦ ἐστέκοντο ἡ μητέρα του καὶ ἡ ἀδελφὴ τῆς μητέρας του , ἡ Μαρία ἡ σύζυγος τοῦ Κλωπᾶ καὶ Μαρία ἡ Μαγδαληνή .
Ὅταν εἶδε ὁ Ἰησοῦς τὴν μητέρα του καὶ τὸν μαθητὴν ποὺ ἀγαποῦσε , νὰ στέκεται κοντά της , εἶπε εἰς τὴν μητέρα του , « Γυναῖκα , νά ὁ υἱός σου » .
Ἔπειτα εἶπε εἰς τὸν μαθητήν , « Νά ἡ μητέρα σου » . Καὶ ἀπ᾽ ἐκείνην τὴν ὥραν τὴν ἐπῆρε ὁ μαθητὴς στὸ σπίτι του .
Ὕστερα , ἐπειδὴ ἐγνώριζε ὁ Ἰησοῦς ὅτι ὅλα ἔχουν ἤδη ἐκτελεσθῆ , διὰ νὰ ἐκπληρωθῇ σὲ ὅλα ἡ γραφή , λέγει , « Διψῶ » .
Ἐκεῖ εὑρίσκετο δοχεῖον γεμᾶτο ξύδι . Οἱ στρατιῶται ἐγέμισαν ἕνα σφουγγάρι μὲ ξύδι , τὸ ἔβαλαν εἰς ἕνα κοντάρι καὶ τὸ ἔφεραν εἰς τὸ στόμα του .
Ὅταν ὁ Ἰησοῦς ἐπῆρε τὸ ξύδι , εἶπε , « Τετέλεσται » , καὶ ἀφοῦ ἔγυρε τὸ κεφάλι , παρέδωκε τὸ πνεῦμα .
Ἐπειδὴ ἦτο ἡμέρα τῆς Παρασκευῆς καὶ διὰ νὰ μὴ μείνουν τὰ σώματα εἰς τὸν σταυρὸν κατὰ τὸ Σάββατον — διότι ἦτο μεγάλη ἡ ἡμέρα ἐκείνη τοῦ Σαββάτου — οἱ Ἰουδαῖοι παρεκάλεσαν τὸν Πιλᾶτον νὰ συντριβοῦν τὰ σκέλη των καὶ νὰ κατεβάσουν τὰ σώματα .
Ἦλθαν λοιπὸν οἱ στρατιῶται καὶ τοῦ μὲν πρώτου συνέτριψαν τὰ σκέλη ὡς καὶ τοῦ ἄλλου ποὺ εἶχε σταυρωθῆ μαζί του .
Ἀλλ᾽ ὅταν ἦλθαν εἰς τὸν Ἰησοῦν , εἶδαν ὅτι εἶχε ἤδη πεθάνει καὶ δὲν συνέτριψαν τὰ σκέλη του ,
ἀλλ᾽ ἕνας ἀπὸ τοὺς στρατιώτας ἐκέντησε μὲ τὴν λόγχην τὴν πλευράν του καὶ ἀμέσως ἐβγῆκε αἷμα καὶ νερό .
— Ἐκεῖνος ποὺ τὸ εἶδε ἔχει δώσει μαρτυρίαν γι᾽ αὐτὸ καὶ εἶναι ἀληθινὴ ἡ μαρτυρία του , καὶ ξέρει ὅτι λέγει τὴν ἀλήθεια διὰ νὰ πιστέψετε καὶ σεῖς — .
Διότι αὐτὰ ἔγιναν διὰ νὰ ἐκπληρωθῇ ἡ γραφή , Κόκκαλό του δὲν θὰ συντριβῇ ,
καὶ πάλιν , ἄλλη γραφὴ λέγει , Θὰ ἀτενίσουν ἐκεῖνον ποὺ ἐκέντησαν .
Ἔπειτα ἀπὸ αὐτά , ὁ Ἰωσήφ , ὁ ὁποῖος κατήγετο ἀπὸ τὴν Ἀριμαθαίαν καὶ ἦτο μαθητὴς τοῦ Ἰησοῦ , ἀλλὰ κρυφὸς διὰ τὸν φόβον τῶν Ἰουδαίων , παρεκάλεσε τὸν Πιλᾶτον νὰ τοῦ ἐπιτραπῇ νὰ πάρῃ τὸ σῶμα τοῦ Ἰησοῦ . Καὶ ὁ Πιλᾶτος τὸ ἐπέτρεψε . Ἦλθε λοιπὸν καὶ ἐπῆρε τὸ σῶμα τοῦ Ἰησοῦ .
Ἦλθεν ἐπίσης καὶ ὁ Νικόδημος , ὁ ὁποῖος εἶχε ἔλθει νύχτα τὴν πρώτην φορὰν εἰς τὸν Ἰησοῦν , καὶ ἔφερε μῖγμα ἀπὸ σμύρναν καὶ ἀλόην , περίπου ἑκατὸ λίτρες .
Ἐπῆραν λοιπὸν τὸ σῶμα τοῦ Ἰησοῦ καὶ τὸ περιτύλιξαν μὲ τὰ σεντόνια , ὅπως ἦτο συνήθεια εἰς τοὺς Ἰουδαίους νὰ ἐνταφιάζουν .
Εἰς τὸν τόπον ὅπου σταυρώθηκε ὑπῆρχε κῆπος καὶ εἰς τὸν κῆπον καινούργιο μνῆμα εἰς τὸ ὁποῖον κανεὶς ποτὲ δὲν εἶχε ἐνταφιασθῆ .
Ἐκεῖ λοιπὸν ἔβαλαν τὸν Ἰησοῦν ἐξ αἰτίας τῆς ἡμέρας τῆς Παρασκευῆς τῶν Ἰουδαίων καὶ διότι τὸ μνημεῖον ἦτο κοντά .

Ἐνωρὶς τὴν πρώτην ἡμέραν τῆς ἑβδομάδος , ἐνῷ ἤτανε ἀκόμη σκοτάδι , ἡ Μαρία ἡ Μαγδαληνὴ ἦλθε εἰς τὸ μνημεῖον , καὶ εἶδε ὅτι ὁ λίθος εἶχε ἀφαιρεθῆ ἀπὸ τὸ μνῆμα .
Τρέχει τότε καὶ ἔρχεται εἰς τὸν Σίμωνα Πέτρον καὶ εἰς τὸν ἄλλον μαθητήν , τὸν ὁποῖον ἀγαποῦσε ὁ Ἰησοῦς , καὶ τοὺς λέγει , « Ἐπῆραν τὸν Κύριον ἀπὸ τὸ μνῆμα καὶ δὲν ξέρομεν ποῦ τὸν ἔβαλαν » .
Τότε ὁ Πέτρος καὶ ὁ ἄλλος μαθητὴς ἔφυγαν καὶ ἐπήγαιναν εἰς τὸ μνῆμα .
Ἔτρεχαν δὲ οἱ δύο μαζί · ἀλλ᾽ ὁ ἄλλος μαθητὴς ἔτρεχε γρηγορώτερα , ἐπέρασε τὸν Πέτρον καὶ ἦλθε πρῶτος εἰς τὸ μνῆμα ·
ἔσκυψε καὶ βλέπει τὰ σεντόνια νὰ εἶναι ἐκεῖ , ἀλλὰ δὲν ἐμπῆκε μέσα .
Ἔρχεται κατόπιν ὁ Σίμων Πέτρος , ὁ ὁποῖος τὸν ἀκολουθοῦσε , καὶ ἐμπῆκε εἰς τὸ μνῆμα καὶ βλέπει τὰ σεντόνια νὰ εἶναι ἐκεῖ ,
ἀλλὰ τὸ μαντῆλι , ποὺ εἶχε εἰς τὴν κεφαλήν του , δὲν εὑρίσκετο μαζὶ μὲ τὰ σεντόνια ἀλλὰ χωριστά , τυλιγμένο σὲ μιὰ μεριά .
Τότε ἐμπῆκε καὶ ὁ ἄλλος μαθητής , ὁ ὁποῖος εἶχε ἔλθει πρῶτος εἰς τὸ μνῆμα , καὶ εἶδε καὶ ἐπίστεψε ,
— διότι δὲν εἶχαν ἀκόμη ἐννοήσει τὴν γραφὴν ὅτι πρέπει ὁ Ἰησοῦς νὰ ἀναστηθῇ ἐκ νεκρῶν .
Οἱ μαθηταὶ τότε ἐπῆγαν πάλιν στὸ σπίτι τους .
Ἀλλ᾽ ἡ Μαρία στεκότανε κοντὰ στὸ μνῆμα ἔξω καὶ ἔκλαιε . Ἐνῷ δὲ ἔκλαιε , ἔσκυψε στὸ μνῆμα
καὶ βλέπει δύο ἀγγέλους μὲ λευκὰ ἐνδύματα νὰ κάθωνται μέσα , ἕνας πρὸς τὸ μέρος τῆς κεφαλῆς καὶ ἕνας πρὸς τὸ μέρος τῶν ποδιῶν , ὅπου εἶχε τοποθετηθῆ τὸ σῶμα τοῦ Ἰησοῦ .
Καὶ τῆς λέγουν ἐκεῖνοι , « Γυναῖκα , γιατί κλαῖς ; » . Αὐτὴ ἀπήντησε , « Διότι ἐπῆραν τὸν Κύριόν μου καὶ δὲν ξέρω ποῦ τὸν ἔβαλαν » .
Ὅταν εἶπε αὐτά , ἔστρεψε πρὸς τὰ πίσω καὶ εἶδε νὰ στέκεται ἐκεῖ ὁ Ἰησοῦς ἀλλὰ δὲν κατάλαβε ὅτι ἦτο αὐτός .
Ὁ Ἰησοῦς τῆς λέγει , « Γυναῖκα , γιατί κλαῖς ; Ποιόν ζητᾶς ; » . Ἐκείνη , ἐπειδὴ ἐνόμισε ὅτι εἶναι ὁ κηπουρός , τοῦ λέγει , « Κύριε , ἐὰν σὺ τὸν ἐπῆρες , πές μου ποῦ τὸν ἔβαλες καὶ ἐγὼ θὰ τὸν σηκώσω » .
Ὁ Ἰησοῦς τῆς λέγει , « Μαρία ! » . Ἐκείνη ἔστρεψε καὶ τοῦ λέγει , « Ραββουνί ! » τὸ ὁποῖον σημαίνει : Διδάσκαλε .
Λέγει εἰς αὐτὴν ὁ Ἰησοῦς , « Μὴ μὲ ἐγγίζῃς , διότι δὲν ἀνέβηκα ἀκόμη εἰς τὸν Πατέρα μου . Πήγαινε ὅμως εἰς τοὺς ἀδελφούς μου καὶ πές τους , « Ἀνεβαίνω πρὸς τὸν Πατέρα μου καὶ Πατέρα σας καὶ Θεόν μου καὶ Θεόν σας » .
Ἡ Μαρία ἡ Μαγδαληνὴ ἐπῆγε καὶ ἀνήγγειλε εἰς τοὺς μαθητὰς ὅτι εἶδε τὸν Κύριον καὶ τί τῆς εἶπε .
Κατὰ τὴν ἑσπέραν τῆς ἡμέρας ἐκείνης , τῆς πρώτης τῆς ἑβδομάδος , καὶ ἐνῷ οἱ πόρτες ἦσαν κλειστές , ἐκεῖ ὅπου ἦσαν συγκεντρωμένοι οἱ μαθηταί , διότι ἐφοβοῦντο τοὺς Ἰουδαίους , ἦλθε ὁ Ἰησοῦς καὶ στάθηκε εἰς τὸ μέσον καὶ τοὺς λέγει , « Εἰρήνη νὰ εἶναι μαζί σας » .
Ὅταν εἶπε αὐτό , τοὺς ἔδειξε τὰ χέρια του καὶ τὴν πλευράν του . Οἱ μαθηταὶ ἐχάρησαν διότι εἶδαν τὸν Κύριον .
Ὁ Ἰησοῦς τοὺς εἶπε πάλιν , « Εἰρήνη νὰ εἶναι μαζί σας . Καθὼς ἔστειλε ἐμὲ ὁ Πατέρας καὶ ἐγὼ στέλλω ἐσᾶς » .
Ὅταν εἶπε αὐτό , ἐφύσησε εἰς τὸ πρόσωπον καὶ τοὺς λέγει , « Λάβετε Πνεῦμα Ἅγιον ·
ἐὰν συγχωρήσετε τὶς ἁμαρτίες κανενὸς τοῦ εἶναι συγχωρημένες · ἂν κανενὸς δὲν τὶς συγχωρήσετε , θὰ μείνουν ἀσυγχώρητες » .
Ὁ Θωμᾶς , ἕνας ἀπὸ τοὺς δώδεκα , ὁ ὀνομαζόμενος Δίδυμος , δὲν ἦτο μαζί τους ὅταν ἦλθε ὁ Ἰησοῦς .
Τοῦ εἶπαν λοιπὸν οἱ ἄλλοι μαθηταί , « Εἴδαμε τὸν Κύριον » . Αὐτὸς δὲ τοὺς εἶπε , « Ἐὰν δὲν ἰδῶ εἰς τὰ χέρια του τὸ σημάδι ἀπὸ τὰ καρφιὰ καὶ δὲν βάλω τὸ δάκτυλό μου εἰς τὸ σημάδι ἀπὸ τὰ καρφιὰ καὶ δὲν βάλω τὸ χέρι μου εἰς τὴν πλευράν του , δὲν θὰ πιστέψω » .
Ὕστερα ἀπὸ ὀκτὼ ἡμέρες ἦσαν πάλιν μέσα εἰς τὸ σπίτι οἱ μαθηταί του καὶ ὁ Θωμᾶς μαζί τους . Ἔρχεται ὁ Ἰησοῦς , ἐνῷ οἱ πόρτες ἦσαν κλειστές , ἐστάθηκε εἰς τὸ μέσον καὶ εἶπε , « Εἰρήνη νὰ εἶναι μαζί σας » .
Ἔπειτα λέγει εἰς τὸν Θωμᾶν , « Φέρε τὸ δάκτυλό σου ἐδῶ καὶ κύτταξε τὰ χέρια μου καὶ φέρε τὸ χέρι σου καὶ βάλε το εἰς τὴν πλευράν μου καὶ μὴ γίνεσαι ἄπιστος ἀλλὰ πιστός » .
Ὁ Θωμᾶς τοῦ ἀπεκρίθη , « Ὁ Κύριός μου καὶ ὁ Θεός μου » .
Ὁ Ἰησοῦς τοῦ λέγει , « Ἐπειδὴ μὲ εἶδες , ἐπίστεψες . Μακάριοι εἶναι ἐκεῖνοι ποὺ δὲν μὲ εἶδαν καὶ ὅμως ἐπίστεψαν » .
Καὶ ἄλλα πολλὰ θαύματα ἔκανε ὁ Ἰησοῦς ἐνώπιον τῶν μαθητῶν του , τὰ ὁποῖα δὲν εἶναι γραμμένα εἰς τὸ βιβλίον τοῦτο .
Ἀλλ᾽ αὐτὰ ἔχουν γραφῆ γιὰ νὰ πιστέψετε ὅτι ὁ Ἰησοῦς εἶναι ὁ Χριστὸς ὁ Υἱὸς τοῦ Θεοῦ καὶ πιστεύοντες νὰ ἔχετε ζωὴν εἰς τὸ ὄνομα αὐτοῦ .











Ὕστερα ἀπὸ αὐτὰ ἐφανερώθηκε πάλιν ὁ Ἰησοῦς εἰς τοὺς μαθητὰς εἰς τὴν λίμνην τῆς Τιβεριάδος , ἐφανερώθηκε δὲ ὡς ἑξῆς .
Ἦσαν μαζὶ ὁ Σίμων Πέτρος , ὁ Θωμᾶς ὁ ὀνομαζόμενος Δίδυμος , ὁ Ναθαναήλ , ὁ ὁποῖος κατήγετο ἀπὸ τὴν Κανᾶ τῆς Γαλιλαίας , οἱ υἱοὶ τοῦ Ζεβεδαίου καὶ ἄλλοι δύο ἀπὸ τοὺς μαθητάς του .
Ὁ Σίμων τοὺς λέγει , « Πηγαίνω νὰ ψαρέψω » . « Ἐρχόμεθα καὶ ἐμεῖς μαζί σου » , τοῦ λέγουν οἱ ἄλλοι . Ἐξεκίνησαν λοιπὸν καὶ ἐμπῆκαν ἀμέσως εἰς τὸ πλοιάριον , ἀλλὰ ἐκείνην τὴν νύχτα δὲν ἔπιασαν τίποτε .
Ὅταν πλέον ἔγινε πρωΐ , ὁ Ἰησοῦς στεκότανε στὴν ἀκρογιαλιά . Ἀλλ᾽ οἱ μαθηταὶ δὲν ἤξεραν ὅτι εἶναι ὁ Ἰησοῦς .
Τοὺς λέγει τότε ὁ Ἰησοῦς , « Παιδιά , μήπως ἔχετε κανένα προσφάγι ; » . Τοῦ ἀπεκρίθησαν , « Ὄχι » .
Αὐτὸς δὲ τοὺς εἶπε , « Ρίξτε τὸ δίχτυ εἰς τὸ δεξὶ μέρος τοῦ πλοίου καὶ θὰ βρῆτε » . Ἔρριξαν λοιπὸν καὶ δὲν μπόρεσαν νὰ τὸ ἀνασύρουν ἐξ αἰτίας τοῦ μεγάλου ἀριθμοῦ τῶν ψαριῶν .
Λέγει τότε εἰς τὸν Πέτρον ὁ μαθητὴς ἐκεῖνος , ποὺ ἀγαποῦσε ὁ Ἰησοῦς , « Ὁ Κύριος εἶναι » . Ὅταν ὁ Σίμων Πέτρος ἄκουσε ὅτι εἶναι ὁ Κύριος , ἐζώσθηκε τὸ χιτῶνι , διότι ἦτο γυμνός , καὶ ρίχθηκε εἰς τὴν θάλασσαν .
Οἱ δὲ ἄλλοι μαθηταὶ ἦλθαν μὲ τὸ πλοιάριον σύροντες τὸ δίχτυ μὲ τὰ ψάρια , διότι δὲν ἦσαν μακρυὰ ἀπὸ τὴν ξηρὰν παρὰ περίπου διακόσιους πήχεις .
Μόλις ἀπεβιβάσθησαν εἰς τὴν ξηράν , βλέπουν ἀναμμένα κάρβουνα καὶ ἕνα ψάρι ἐπάνω σ᾽ αὐτά , καὶ ψωμί .
Ὁ Ἰησοῦς τοὺς λέγει , « Φέρτε ἀπὸ τὰ ψάρια ποὺ ἐπιάσατε τώρα » .
Ὁ Σίμων Πέτρος ἀνέβηκε εἰς τὸ πλοιάριον καὶ ἔσυρε τὸ δίχτυ εἰς τὴν ξηρὰν γεμᾶτο ἀπὸ μεγάλα ψάρια , ἑκατὸν πενῆντα τρία , καὶ ὅμως , ἂν καὶ ἦσαν τόσο πολλά , δὲν ἐσχίσθηκε τὸ δίχτυ .
Τοὺς λέγει τότε ὁ Ἰησοῦς , « Ἐλᾶτε νὰ προγευματίσετε » . Κανεὶς ἀπὸ τοὺς μαθητὰς δὲν ἐτολμοῦσε νὰ τὸν ἐρωτήσῃ , « Ποιός εἶσαι ; » , διότι ἤξεραν ὅτι εἶναι ὁ Κύριος .
Ἔρχεται τότε ὁ Ἰησοῦς καὶ παίρνει τὸ ψωμὶ καὶ τοὺς τὸ δίνει καὶ ἐπίσης τὸ ψάρι .
Αὐτὴ ἦτο ἤδη ἡ τρίτη φορὰ ποὺ ὁ Ἰησοῦς φανερώθηκε εἰς τοὺς μαθητάς του , ἀφ᾽ ὅτου ἀναστήθηκε ἐκ νεκρῶν .
Ὅταν ἐτελείωσαν τὸ πρόγευμα , λέγει ὁ Ἰησοῦς εἰς τὸν Σίμωνα Πέτρον , « Σίμων τοῦ Ἰωνᾶ , μὲ ἀγαπᾶς περισσότερον ἀπ᾽ αὐτούς ; » . Ἐκεῖνος τοῦ ἀπαντᾶ , « Ναί , Κύριε , σὺ ξέρεις ὅτι σὲ ἀγαπῶ » . « Βόσκε τὰ ἀρνιά μου » , τοῦ λέγει .
Πάλιν διὰ δευτέραν φορὰν τοῦ λέγει , « Σίμων τοῦ Ἰωνᾶ , μὲ ἀγαπᾶς ; » . Αὐτὸς τοῦ ἀπαντᾶ , « Ναί , Κύριε , σὺ ξέρεις ὅτι σὲ ἀγαπῶ » . Ὁ Ἰησοῦς τοῦ λέγει , « Ποίμαινε τὰ πρόβατά μου » .
Διὰ τρίτην φορὰν τοῦ λέγει , « Σίμων τοῦ Ἰωνᾶ , μὲ ἀγαπᾶς ; » . Ἐλυπήθηκε ὁ Πέτρος , διότι τὸν ἐρώτησε διὰ τρίτην φοράν , « Μὲ ἀγαπᾶς ; » καὶ τοῦ εἶπε , « Κύριε , σὺ τὰ ξέρεις ὅλα , ξέρεις ὅτι σὲ ἀγαπῶ » . Λέγει εἰς αὐτὸν ὁ Ἰησοῦς , « Βόσκε τὰ πρόβατά μου .
Ἀλήθεια , ἀλήθεια σοῦ λέγω , ὅταν ἦσο νεώτερος , ἔζωνες τὸν ἑαυτόν σου καὶ περπατοῦσες ὅπου ἤθελες . Ὅταν ὅμως γεράσῃς , θὰ ἁπλώσῃς τὰ χέρια σου καὶ ἄλλος θὰ σὲ ζώσῃ καὶ θὰ σὲ φέρῃ ἐκεῖ ὅπου δὲν θέλεις » .
Αὐτὸ τὸ εἶπε διὰ νὰ δηλώσῃ μὲ ποῖον θάνατον ὁ Πέτρος θὰ δοξάσῃ τὸν Θεόν . Καὶ ὕστερα τοῦ λέγει , « Ἀκολούθει με » .
Ὁ Πέτρος ἔστρεψε πρὸς τὰ πίσω καὶ βλέπει τὸν μαθητὴν ποὺ ἀγαποῦσε ὁ Ἰησοῦς νὰ ἀκολουθῇ · ἦτο ἐκεῖνος ποὺ κατὰ τὸ δεῖπνον ἔπεσε εἰς τὸ στῆθός του καὶ ἐρώτησε , « Κύριε , ποιός εἶναι ἐκεῖνος ποὺ θὰ σὲ παραδώσῃ ; » .
Ὅταν ὁ Πέτρος τὸν εἶδε , εἶπε εἰς τὸν Ἰησοῦν , « Κύριε , εἰς αὐτὸν τί θὰ συμβῇ ; » .
Ὁ Ἰησοῦς τοῦ λέγει , « Ἐὰν θέλω νὰ μείνῃ αὐτὸς ἕως ὅτου ἔλθω , τί σ᾽ ἐνδιαφέρει ; Σὺ ἀκολούθει με » .
Διαδόθηκε λοιπὸν ἡ φήμη εἰς τοὺς ἀδελφοὺς ὅτι ὁ μαθητὴς ἐκεῖνος δὲν θὰ πέθαινε . Ἀλλ᾽ ὁ Ἰησοῦς δὲν τοῦ εἶπε ὅτι δὲν θὰ πέθαινε ἀλλά , « Ἐὰν θέλω νὰ μείνῃ αὐτὸς ἕως ὅτου ἔλθω , τί σ᾽ ἐνδιαφέρει ; » .
Αὐτὸς εἶναι ὁ μαθητὴς ποὺ μαρτυρεῖ γι᾽ αὐτὰ καὶ τὰ ἔγραψε καὶ ξέρομεν ὅτι ἡ μαρτυρία του εἶναι ἀληθινή .
Ὑπάρχουν καὶ πολλὰ ἄλλα ποὺ ἔκανε ὁ Ἰησοῦς , τὰ ὁποῖα , ἐὰν γραφοῦν καθένα , νομίζω ὅτι οὔτε αὐτὸς ὁ κόσμος δὲν θὰ χωροῦσε τὰ βιβλία ποὺ θὰ ἐγράφοντο . Ἀμήν .
































Εἰς τὸ πρῶτον βιβλίον , ὦ Θεόφιλε , ἐμίλησα δι᾽ ὅλα , ὅσα ὁ Ἰησοῦς ἄρχισε νὰ κάνῃ καὶ νὰ διδάσκῃ ,
μέχρι τῆς ἡμέρας ποὺ ἀνελήφθη , ἀφοῦ ἔδωκε διὰ τοῦ Ἁγίου Πνεύματος ἐντολὰς εἰς τοὺς ἀποστόλους , ποὺ εἶχε διαλέξει .
Εἰς αὐτοὺς παρουσιάσθηκε ζωντανὸς μετὰ τὰ πάθη του μὲ πολλὰς ἀποδείξεις , διότι ἐπὶ σαράντα ἡμέρας παρουσιάζετο εἰς αὐτοὺς καὶ μιλοῦσε διὰ τὴν βασιλείαν τοῦ Θεοῦ .
Καὶ καθ᾽ ὅν χρόνον τοὺς συνανεστρέφετο , τοὺς παρήγγειλε νὰ μὴ φύγουν ἀπὸ τὰ Ἱεροσόλυμα , ἀλλὰ νὰ περιμένουν τὴν ὑπόσχεσιν τοῦ Πατέρα , τὴν ὁποίαν , εἶπε , « Ἀκούσατε ἀπὸ ἐμέ ,
ὅτι ὁ μὲν Ἰωάννης ἐβάπτισε μὲ νερό , ἀλλὰ σεῖς θὰ βαπτισθῆτε μὲ Πνεῦμα Ἅγιον , ὕστερα ἀπὸ λίγες ἡμέρες » .
Ὅταν λοιπὸν ἦσαν συγκεντρωμένοι τὸν ἐρωτοῦσαν , « Κύριε , μήπως αὐτὸς εἶναι ὁ καιρὸς ποὺ θὰ ἀποκαταστήσῃς τὴν βασιλείαν τοῦ Ἰσραήλ ; » .
Αὐτὸς δὲ τοὺς εἶπε , « Δὲν εἶναι δική σας ὑπόθεσις νὰ ξέρετε τοὺς χρόνους ἢ τοὺς καιρούς , τοὺς ὁποίους ὥρισε ὁ Πατέρας κατὰ τὴν δικήν του ἐξουσίαν ,
ἀλλὰ θὰ λάβετε δύναμιν , ὅταν ἔλθῃ τὸ Ἅγιον Πνεῦμα ἐπάνω σας , καὶ θὰ εἶσθε μάρτυρές μου εἰς τὴν Ἱερουσαλὴμ καὶ εἰς ὁλόκληρη τὴν Ἰουδαίαν καὶ Σαμάρειαν καὶ μέχρι τῶν περάτων τῆς γῆς » .
Ὅταν εἶπε αὐτά , ἐσηκώθηκε εἰς τὸν ἀέρα , ἐνῷ ἐκεῖνοι τὸν ἐκυττοῦσαν , καὶ ἕνα σύννεφο τὸν ἀπέκρυψε ἀπὸ τὰ μάτια τους .
Καὶ καθὼς ἐκυττοῦσαν μὲ προσοχὴν πρὸς τὸν οὐρανόν , ἐνῷ αὐτὸς ἀνυψώνετο , αἴφνης δύο ἄνδρες μὲ ἐνδύματα λευκὰ ἐστάθηκαν κοντά τους
καὶ τοὺς εἶπαν , « Ἄνδρες Γαλιλαῖοι , γιατί στέκεσθε καὶ κυττάζετε εἰς τὸν οὐρανόν ; Αὐτὸς ὁ Ἰησοῦς ποὺ ἀνελήφθη ἀπὸ σᾶς εἰς τὸν οὐρανόν , θὰ ἔλθῃ κατὰ τὸν ἴδιο τρόπο ὅπως τὸν εἴδατε νὰ ἀνεβαίνῃ εἰς τὸν οὐρανόν » .
Τότε ἐπέστρεψαν εἰς τὴν Ἱερουσαλὴμ ἀπὸ τὸ ὄρος , ποὺ καλεῖται ὄρος τῶν Ἐλαιῶν καὶ εἶναι κοντὰ εἰς τὴν Ἱερουσαλήμ , εἰς ἀπόστασιν πορείας ποὺ ἐπιτρέπεται τὴν ἡμέραν τοῦ Σαββάτου .
Ὅταν ἐμπῆκαν εἰς τὴν πόλιν , ἀνέβηκαν εἰς τὸ ἀνῶγι , ὅπου ἔμεναν · ἦσαν ὁ Πέτρος , ὁ Ἰάκωβος , ὁ Ἰωάννης καὶ ὁ Ἀνδρέας , ὁ Φίλιππος καὶ ὁ Θωμᾶς , ὁ Βαρθολομαῖος καὶ ὁ Ματθαῖος , ὁ Ἰάκωβος τοῦ Ἀλφαίου , ὁ Σίμων ὁ Ζηλωτὴς καὶ ὁ Ἰούδας τοῦ Ἰακώβου .
Ὅλοι αὐτοὶ ἦσαν προσηλωμένοι μὲ μιὰ ψυχὴ εἰς τὴν προσευχὴν καὶ τὴν δέησιν μαζὶ μὲ μερικὲς γυναῖκες καὶ τὴν Μαρίαν τὴν μητέρα τοῦ Ἰησοῦ , καὶ τοὺς ἀδελφούς του .
Κατὰ τὰς ἡμέρας αὐτὰς ἐσηκώθηκε ὁ Πέτρος εἰς τὸ μέσον τῶν μαθητῶν — ἦσαν δὲ ἐκεῖ παρόντα περὶ τὰ ἑκατὸν εἴκοσι πρόσωπα — καὶ εἶπε ,
« Ἄνδρες ἀδελφοί , ἔπρεπε νὰ ἐκπληρωθῇ ἡ γραφὴ αὐτή , τὴν ὁποίαν προεῖπε τὸ Πνεῦμα τὸ Ἅγιον διὰ τοῦ στόματος τοῦ Δαυῒδ διὰ τὸν Ἰούδαν , ὁ ὁποῖος ἔγινε ἀρχηγὸς εἰς ἐκείνους ποὺ συνέλαβαν τὸν Ἰησοῦν ,
διότι εἶχε συγκαταλεγῆ μ᾽ ἐμᾶς καὶ ἔλαβε τὸ μέρος του εἰς τὴν ὑπηρεσίαν αὐτήν .
Ὁ ἄνθρωπος αὐτὸς μὲ τὰ χρήματα τῆς ἀδικίας ἀπέκτησε ἕνα χωράφι ἀλλὰ ἔπεσε πρηνής , ἄνοιξε ἡ κοιλιὰ του καὶ ἐχύθηκαν ὅλα τὰ σπλάγχνα του .
Αὐτὸ ἔγινε γνωστὸν εἰς ὅλους τοὺς κατοίκους τῆς Ἱερουσαλήμ , ὥστε ὠνομάσθη τὸ χωράφι ἐκεῖνο εἰς τὴν δικήν τους γλῶσσαν Ἀκελδαμά , δηλαδὴ χωράφι αἵματος .
Διότι εἶναι γραμμένον εἰς τὸ βιβλίον τῶν Ψαλμῶν , Ἂς γίνῃ τὸ ἀγρόκτημά του ἔρημον καὶ κανεὶς νὰ μὴ κατοικῇ εἰς αὐτό , καί , τὸ λειτούργημά του ἂς λάβῃ ἄλλος .
Διὰ τοῦτο , ἀπὸ τοὺς ἄνδρας ποὺ ἦσαν μαζί μας καθ᾽ ὅλον τὸν χρόνον ποὺ μᾶς συναναστράφηκε ὁ Κύριος Ἰησοῦς ,
ἀφ᾽ ὅτου ἐβαπτίσθηκε ἀπὸ τὸν Ἰωάννην ἕως τὴν ἡμέραν ποὺ ἀνελήφθη , πρέπει ἕνας ἀπ᾽ αὐτοὺς νὰ γίνῃ μαζὶ μ᾽ ἐμᾶς μάρτυς τῆς ἀναστάσεώς του » .
Καὶ ἐπρότειναν δύο , τὸν Ἰωσήφ , ὁ ὁποῖος ἐκαλεῖτο Βαρσαββᾶς καὶ ὠνομάσθη Ἰοῦστος , καὶ τὸν Ματθίαν ·
καὶ προσευχήθηκαν λέγοντες , « Κύριε , καρδιογνῶστα ὅλων , φανέρωσε ποιόν ἀπὸ αὐτοὺς τοὺς δύο ἐδιάλεξες ,
διὰ νὰ πάρῃ τὴν θέσιν εἰς τὴν ὑπηρεσίαν αὐτὴν καὶ τὴν ἀποστολήν , ἀπὸ τὴν ὁποίαν ἐξέπεσε ὁ Ἰούδας διὰ νὰ μεταβῇ εἰς τὸν δικόν του τόπον » .
Καὶ ἔρριξαν κλήρους καὶ ἔπεσε ὁ κλῆρος εἰς τὸν Ματθίαν , ὁ ὁποῖος κατατάχθηκε μὲ τοὺς ἕνδεκα ἀποστόλους .





Ὅταν ἔφθασε ἡ ἡμέρα τῆς Πεντηκοστῆς , ἦσαν ὅλοι μαζὶ εἰς τὸ ἴδιο μέρος .
Καὶ ἔξαφνα ἦλθε ἀπὸ τὸν οὐρανὸν βοή , σὰν νὰ φυσᾷ δυνατὸς ἄνεμος , ὁ ὁποῖος ἐγέμισε ὅλο τὸ σπίτι ὅπου ἐκάθοντο .
Καὶ παρουσιάσθησαν γλῶσσες σὰν φλόγες φωτιᾶς νὰ διαμοιράζωνται εἰς αὐτοὺς καὶ νὰ κάθεται εἰς τὸν καθένα μία ,
καὶ ἐπληρώθησαν ὅλοι ἀπὸ Πνεῦμα Ἅγιον καὶ ἄρχισαν νὰ μιλοῦν ἄλλας γλώσσας καθὼς τὸ Πνεῦμα τοὺς ἔδιδε δύναμιν λόγου .
Κατοικοῦσαν δὲ εἰς τὴν Ἱερουσαλὴμ Ἰουδαῖοι , ἄνδρες εὐλαβεῖς ἀπὸ κάθε ἔθνος ὑπὸ τὸν οὐρανόν .
Ὅταν ἔγινε ἡ βοὴ αὐτή , ἐμαζεύθηκε πλῆθος καὶ ἦσαν ὅλοι κατάπληκτοι , διότι ὁ καθένας τοὺς ἄκουε νὰ μιλοῦν τὴν δικήν του γλῶσσαν .
Καὶ ἐξεπλήσσοντο ὅλοι καὶ ἐθαύμαζαν καὶ ἔλεγαν μεταξύ τους , « Δὲν εἶναι ὅλοι αὐτοὶ ποὺ μιλοῦν Γαλιλαῖοι ;
Πῶς συμβαίνει λοιπὸν νὰ τοὺς ἀκοῦμε ὁ καθένας μας εἰς τὴν δικήν μας μητρικὴν γλῶσσαν ;
Πάρθοι καὶ Μῆδοι καὶ Ἐλαμῖται καὶ οἱ κατοικοῦντες τὴν Μεσοποταμίαν καὶ τὴν Ἰουδαίαν καὶ τὴν Καππαδοκίαν , τὸν Πόντον καὶ τὴν Ἀσίαν ,
τὴν Φρυγίαν καὶ τὴν Παμφυλίαν , τὴν Αἴγυπτον καὶ τὰ μέρη τῆς Λιβύης , ἡ ὁποία ἐκτείνεται πρὸς τὴν Κυρήνην , καὶ οἱ ἐδῶ ἐγκατεστημένοι Ρωμαῖοι καὶ Ἰουδαῖοι καὶ προσήλυτοι ,
Κρῆτες καὶ Ἄραβες , τοὺς ἀκοῦμε νὰ μιλοῦν στὶς δικές μας γλῶσσες διὰ τὰ μεγαλεῖα τοῦ Θεοῦ » .
Ἐξεπλήσσοντο δὲ ὅλοι καὶ ἀποροῦσαν καὶ ἔλεγαν ὁ ἕνας εἰς τὸν ἄλλον , « Τί ἆραγε νὰ σημαίνῃ αὐτό ; » .
Ἄλλοι εἰρωνεύοντο καὶ ἔλεγαν , « Εἶναι γεμᾶτοι ἀπὸ νέο κρασί » .
Τότε σηκώθηκε ὁ Πέτρος μαζὶ μὲ τοὺς ἕνδεκα , ὕψωσε τὴν φωνήν του καὶ τοὺς εἶπε , « Ἄνδρες Ἰουδαῖοι καὶ ὅλοι ἐσεῖς ποὺ κατοικεῖτε εἰς τὴν Ἱερουσαλήμ , ἂς γίνῃ τοῦτο γνωστὸν σ᾽ ἐσᾶς καὶ ἀκοῦστε προσεκτικὰ τὰ λόγια μου .
Οἱ ἄνθρωποι αὐτοὶ δὲν εἶναι μεθυσμένοι , καθὼς νομίζετε , διότι εἶναι ἡ τρίτη ὥρα τῆς ἡμέρας .
Αὐτὸ εἶναι ἐκεῖνο ποὺ ἔχει λεχθῆ διὰ τοῦ προφήτου Ἰωήλ ,
Θὰ συμβῇ τοῦτο κατὰ τὰς ἐσχάτας ἡμέρας , λέγει ὁ Θεός , θὰ ἐκχύσω ἀπὸ τὸ Πνεῦμά μου εἰς κάθε ἄνθρωπον καὶ θὰ προφητεύσουν οἱ υἱοί σας καὶ αἱ θυγατέρες σας καὶ οἱ νέοι σας θὰ ἰδοῦν ὁράσεις καὶ οἱ γέροντές σας θὰ ὀνειρευθοῦν ὄνειρα ·
ἀκόμη καὶ εἰς τοὺς δούλους μου καὶ εἰς τὰς δούλας μου κατὰ τὰς ἡμέρας ἐκείνας θὰ χύσω ἀπὸ τὸ Πνεῦμά μου , καὶ θὰ προφητεύσουν .
Θὰ δώσω τέρατα εἰς τὸν οὐρανὸν ἄνω καὶ σημεῖα εἰς τὴν γῆν κάτω , αἷμα καὶ φωτιὰ καὶ καπνώδη ἀτμόν .
Ὁ ἥλιος θὰ μεταβληθῇ σὲ σκοτάδι καὶ ἡ σελήνη σὲ αἷμα πρὶν ἔλθῃ ἡ Ἡμέρα τοῦ Κυρίου , ἡ μεγάλη καὶ ἔνδοξη .
Καὶ τότε ὁ καθένας ποὺ ἐπικαλεῖται τὸ ὄνομα τοῦ Κυρίου θὰ σωθῇ .
Ἄνδρες Ἰσραηλῖται , ἀκοῦστε τὰ λόγια αὐτά : Τὸν Ἰησοῦν τὸν Ναζωραῖον , ἄνθρωπον ποὺ ἀπεδείχθη σ᾽ ἐσᾶς ἀπὸ τὸν Θεὸν μὲ θαυματουργικὰς δυνάμεις καὶ τέρατα καὶ σημεῖα τὰ ὁποῖα ἔκανε δι᾽ αὐτοῦ ὁ Θεὸς μεταξύ σας , καθὼς καὶ σεῖς οἱ ἴδιοι ξέρετε ,
αὐτὸν τὸν Ἰησοῦν , ποὺ σᾶς παραδόθηκε σύμφωνα πρὸς τὴν ὡρισμένην ἀπόφασιν καὶ πρόγνωσιν τοῦ Θεοῦ , τὸν ἐσκοτώσατε , καρφώσαντες αὐτὸν εἰς τὸν σταυρὸν διὰ χειρῶν ἀνόμων .
Ἀλλ᾽ ὁ Θεὸς τὸν ἀνέστησε διαλύσας τοὺς πόνους τοῦ θανάτου , διότι δὲν ἦτο δυνατὸν νὰ κρατῆται εἰς τὴν ἐξουσίαν τοῦ θανάτου .
Διότι ὁ Δαυῒδ λέγει γι᾽ αὐτόν , Ἔβλεπα πάντοτε τὸν Κύριον ἐνώπιόν μου , διότι βρίσκεται εἰς τὰ δεξιά μου διὰ νὰ μὴ σαλευθῶ .
Διὰ τοῦτο εὐφράνθηκε ἡ καρδιά μου καὶ ἡ γλῶσσά μου ἀγαλλίασε , ἀκόμη δὲ καὶ τὸ σῶμά μου θὰ ἀναπαυθῇ μὲ ἐλπίδα ,
διότι δὲν θὰ ἐγκαταλείψῃς τὴν ψυχήν μου εἰς τὸν ᾅδην , οὔτε θὰ ἐπιτρέψῃς νὰ ἰδῇ ὁ ὅσιός σου φθοράν .
Μοῦ ἐγνώρισες δρόμους ζωῆς , θὰ μὲ γεμίσῃς εὐφροσύνην διὰ τῆς παρουσίας σου .
Ἄνδρες ἀδελφοί , μπορῶ νὰ σᾶς πῶ καθαρὰ διὰ τὸν πατριάρχην Δαυῒδ ὅτι καὶ πέθανε καὶ ἐτάφη καὶ τὸ μνῆμά του εἶναι ἐδῶ μέχρι τῆς ἡμέρας αὐτῆς .
Ἀλλ᾽ ἐπειδὴ ἦτο προφήτης καὶ ἐγνώριζε ὅτι μὲ ὅρκον τοῦ ὑποσχέθηκε ὁ Θεὸς νὰ ἐγείρῃ ἀπὸ τοὺς ἀπογόνους του τὸν Χριστὸν καὶ νὰ τὸν καθίσῃ ἐπὶ τοῦ θρόνου του ,
προεῖδε καὶ μίλησε διὰ τὴν ἀνάστασιν τοῦ Χριστοῦ , ὅτι δηλαδὴ δὲν ἐγκατελείφθη ἡ ψυχή του εἰς τὸν ᾅδην οὔτε τὸ σῶμά του εἶδε φθοράν .
Τοῦτον τὸν Ἰησοῦν ἀνέστησεν ὁ Θεός , διὰ τὸ ὁποῖον ὅλοι ἐμεῖς εἴμεθα μάρτυρες .
Ἀφοῦ λοιπὸν ὑψώθηκε διὰ τῆς δεξιᾶς τοῦ Θεοῦ καὶ ἔλαβε ἀπὸ τὸν Πατέρα τὸ Ἅγιον Πνεῦμα σύμφωνα μὲ τὴν ὑπόσχεσιν , ἐξέχυσε αὐτό , τὸ ὁποῖον τώρα βλέπετε καὶ ἀκοῦτε .
Διότι ὁ Δαυῒδ δὲν ἀνέβηκε εἰς τοὺς οὐρανούς , ἀλλὰ λέγει ὁ ἴδιος , Εἶπε ὁ Κύριος εἰς τὸν Κύριόν μου , κάθησε εἰς τὰ δεξιά μου ,
ἕως ὅτου κάνω τοὺς ἐχθρούς σου ὑποπόδιον τῶν ποδιῶν σου .
Ἂς γνωρίσουν λοιπὸν καλὰ ὅλοι οἱ Ἰσραηλῖται ὅτι ὁ Θεὸς ἔκανε καὶ Κύριον καὶ Χριστὸν τοῦτον τὸν Ἰησοῦν , τὸν ὁποῖον σεῖς ἐσταυρώσατε » .
Ὅταν ἄκουσαν αὐτά , συγκινήθηκαν βαθειὰ καὶ εἶπαν εἰς τὸν Πέτρον καὶ τοὺς ἄλλους ἀποστόλους , « Τί πρέπει νὰ κάνωμεν , ἄνδρες ἀδελφοί ; » .
Ὁ δὲ Πέτρος τοὺς εἶπε , « Μετανοήσατε καὶ ὁ καθένας ἀπὸ σᾶς ἂς βαπτισθῇ εἰς τὸ ὄνομα τοῦ Ἰησοῦ Χριστοῦ διὰ τὴν συγχώρησιν τῶν ἁμαρτιῶν σας καὶ θὰ λάβετε τὸ χάρισμα τοῦ Ἁγίου Πνεύματος .
Διότι γιὰ σᾶς εἶναι ἡ ὑπόσχεσις καὶ γιὰ τὰ παιδιά σας καὶ γιὰ ὅλους ποὺ βρίσκονται μακρυά , ὅσους προσκαλέσῃ Κύριος ὁ Θεός μας » .
Καὶ μὲ πολλὰ ἄλλα λόγια τοὺς ἐξώρκιζε καὶ τοὺς προέτρεπε , λέγων , « Σωθῆτε ἀπὸ τὴν γενεὰν αὐτὴν τὴν διεστραμμένην » .
Τότε ἐκεῖνοι ποὺ ἐδέχθησαν τὸν λόγον του μὲ χαράν , ἐβαπτίσθησαν , καὶ προσετέθησαν τὴν ἡμέραν ἐκείνην περίπου τρεῖς χιλιάδες ψυχές .
Παρέμεναν δὲ προσηλωμένοι μὲ πιστότητα εἰς τὴν διδασκαλίαν τῶν ἀποστόλων καὶ εἰς τὴν ἐπικοινωνίαν καὶ εἰς τὴν κλάσιν τοῦ ἄρτου καὶ εἰς τὰς προσευχάς .
Εἶχε καταληφθῆ ὁ καθένας ἀπὸ φόβον καὶ πολλὰ τέρατα καὶ σημεῖα ἐγίνοντο διὰ τῶν ἀποστόλων .
Ὅλοι δὲ οἱ πιστοὶ ἔμεναν μαζὶ καὶ εἶχαν ὅλα κοινά ,
καὶ ἐπωλοῦσαν τὰ κτήματά των καὶ τὰς περιουσίας των καὶ τὰ ἐμοίραζαν εἰς ὅλους κατὰ τὴν ἀνάγκην ποὺ εἶχε ὁ καθένας .
Καὶ κάθε ἡμέραν προσήρχοντο ὅλοι μὲ μιὰ ψυχὴ εἰς τὸν ναόν , ἔκοβαν τὸν ἄρτον εἰς τὰ σπίτια τους , καὶ ἔτρωγαν μὲ ἀγαλλίασιν καὶ ἁπλότητα καρδιᾶς ,
δοξολογοῦντες τὸν Θεὸν καὶ ἀγαπώμενοι ἀπὸ ὅλον τὸν λαόν . Ὁ δὲ Κύριος ἐπρόσθετε εἰς αὐτοὺς κάθε ἡμέραν ἐκείνους ποὺ ἐσώζοντο .
Ὁ Πέτρος καὶ ὁ Ἰωάννης ἀνέβαινον μαζὶ εἰς τὸν ναὸν τὴν ὥραν τῆς προσευχῆς , τὴν ἐνάτην .
Καὶ κάποιος ἐκ γενετῆς χωλὸς ἐφέρετο καὶ ἐτοποθετεῖτο κάθε ἡμέραν κοντὰ εἰς τὴν πύλην τοῦ ναοῦ , ποὺ ὀνομάζεται Ὡραία , διὰ νὰ ζητῇ ἐλεημοσύνην ἀπὸ ὅσους ἔμπαιναν εἰς τὸν ναόν .
Ὅταν αὐτὸς εἶδε ὅτι ὁ Πέτρος καὶ ὁ Ἰωάννης ἐπρόκειτο νὰ μποῦν εἰς τὸν ναόν , παρακαλοῦσε δι᾽ ἐλεημοσύνην .
Ὁ Πέτρος προσήλωσε τὸ βλέμμα του εἰς αὐτὸν μαζὶ μὲ τὸν Ἰωάννην , καὶ εἶπε , « Κύτταξέ μας » .
Ἐκεῖνος ἔδωσε ὅλην του τὴν προσοχὴν διότι ἐπερίμενε νὰ πάρῃ κάτι ἀπ᾽ αὐτούς .
Ὁ δὲ Πέτρος εἶπε , « Ἀσῆμι καὶ χρυσάφι δὲν ἔχω · ἀλλ᾽ ἐκεῖνο ποὺ ἔχω σοῦ τὸ δίνω · εἰς τὸ ὄνομα τοῦ Ἰησοῦ Χριστοῦ τοῦ Ναζωραίου σήκω καὶ περπάτησε » .
Καὶ ἀφοῦ τὸν ἔπιασε ἀπὸ τὸ δεξὶ χέρι , τὸν ἐσήκωσε · ἀμέσως δὲ ἐστερεώθηκαν τὰ πόδια του καὶ οἱ ἀστράγαλοι ,
καὶ μ᾽ ἕνα πήδημα ἐσηκώθηκε ὀρθὸς καὶ περπατοῦσε καὶ ἐμπῆκε μαζί τους εἰς τὸν ναόν , περιπατῶν καὶ πηδῶν καὶ δοξολογῶν τὸν Θεόν .
Ὅλος ὁ λαὸς τὸν εἶδε νὰ περπατῇ καὶ νὰ δοξολογῇ τὸν Θεὸν
καὶ τὸν ἀνεγνώρισαν ὅτι ἦτο ἐκεῖνος ποὺ ἐσυνείθιζε νὰ κάθεται εἰς τὴν Ὡραίαν πύλην τοῦ ναοῦ δι᾽ ἐλεημοσύνην καὶ ἔγιναν ἔκθαμβοι καὶ ἐκστατικοὶ γι᾽ αὐτὸ ποὺ τοῦ συνέβη .
Ἐνῷ δὲ ὁ θεραπευθεὶς χωλὸς ἐκρατοῦσε τὸν Πέτρον καὶ τὸν Ἰωάννην , ὅλος ὁ λαὸς ἔτρεξε κατάπληκτος πρὸς αὐτοὺς εἰς τὴν στοὰν ποὺ ἐκαλεῖτο τοῦ Σολομῶντος .
Ὅταν εἶδε αὐτὸ ὁ Πέτρος , εἶπε εἰς τὸν λαόν , « Ἄνδρες Ἰσραηλῖται , γιατί ἐκπλήττεσθε γι᾽ αὐτό ; Γιατί ἔχετε προσηλωμένον τὸ βλέμμα σας σ᾽ ἐμᾶς σὰν νὰ τὸν εἴχαμε κάνει νὰ περπατῇ μὲ δική μας δύναμι ἢ εὐσέβεια ;
Ὁ Θεὸς τοῦ Ἀβραὰμ καὶ τοῦ Ἰσαὰκ καὶ τοῦ Ἰακὼβ , ὁ Θεὸς τῶν πατέρων μας , ἐδόξασε τὸν δοῦλόν του Ἰησοῦν , τὸν ὁποῖον σεῖς παρεδώσατε καὶ τὸν ἀρνηθήκατε ἐνώπιον τοῦ Πιλάτου , ὅταν αὐτὸς εἶχε ἀποφασίσει νὰ τὸν ἀπολύσῃ .
Ἀρνηθήκατε τὸν Ἅγιον καὶ Δίκαιον καὶ ἐζητήσατε νὰ σᾶς χαρισθῇ ἕνας ἄνδρας φονηᾶς ,
τὸν δὲ Ἀρχηγὸν τῆς ζωῆς ἐσκοτώσατε , ἀλλ᾽ ὁ Θεὸς τὸν ἀνέστησε ἐκ νεκρῶν · τοῦ γεγονότος ἐκείνου ἐμεῖς εἴμεθα μάρτυρες .
Καὶ τὸ ὄνομα τοῦ Ἰησοῦ , διὰ τῆς πίστεως εἰς αὐτό , ἐστερέωσε τοῦτον τὸν ὁποῖον βλέπετε καὶ ξέρετε , καὶ ἡ πίστις , ποὺ ἐνεργεῖται δι᾽ αὐτοῦ , τοῦ ἔδωκε τὴν πλήρη αὐτὴν ὑγείαν ἐνώπιον ὅλων σας .
Καὶ τώρα , ἀδελφοί , ξέρω ὅτι ἀπὸ ἄγνοιαν ἐνεργήσατε , ὅπως καὶ οἱ ἄρχοντές σας .
Ἀλλ᾽ αὐτὸς εἶναι ὁ τρόπος διὰ τοῦ ὁποίου ὁ Θεὸς ἐπραγματοποίησε ἐκεῖνα ποὺ εἶχε προείπει διὰ στόματος ὅλων τῶν προφητῶν του , δηλαδὴ τὰ παθήματα τοῦ Χριστοῦ .
Μετανοήσατε λοιπὸν καὶ ἐπιστρέψατε διὰ νὰ ἐξαλειφθοῦν αἱ ἁμαρτίαι σας ,
διὰ νὰ ἔλθουν καιροὶ ἀναψυχῆς ἐκ μέρους τοῦ Κυρίου καὶ ἀποστείλῃ τὸν Ἰησοῦν τὸν ἤδη ὡρισμένον διὰ σᾶς Μεσσίαν ,
τὸν ὁποῖον πρέπει ὁ οὐρανὸς νὰ δεχθῇ μέχρι τῶν χρόνων ποὺ θὰ ἀποκατασταθοῦν ὅλα ὅσα εἶπε ὁ Θεὸς διὰ στόματος ὅλων τῶν ἁγίων του προφητῶν ἀπὸ τοὺς ἀρχαιοτάτους χρόνους .
Ὁ Μωϋσῆς εἶπε εἰς τοὺς πατέρας μας , Κύριος ὁ Θεός σας θὰ ἐγείρῃ γιὰ σᾶς προφήτην ἀπὸ σᾶς τοὺς ἰδίους ὅπως ἤγειρε ἐμέ · αὐτὸν νὰ ἀκούσετε εἰς ὅλα ὅσα θὰ σᾶς πῇ .
Ἀλλ᾽ ὅποιος δὲν ἀκούσῃ τὸν προφήτην ἐκεῖνον θὰ ἐξολοθρευθῇ ἀπὸ τὸν λαόν .
Ὅλοι ἐπίσης οἱ προφῆται ἀπὸ τὸν Σαμουὴλ καὶ τοὺς κατόπιν , ὅσοι ἐμίλησαν , προανήγγειλαν τὰς ἡμέρας αὐτάς .
Σεῖς εἶσθε οἱ κληρονόμοι τῶν προφητῶν καὶ τῆς διαθήκης , τὴν ὁποίαν ἔκανε ὁ Θεὸς μὲ τοὺς πατέρας μας , ὅταν εἶπε πρὸς τὸν Ἀβραάμ , Διὰ τοῦ σπέρματός σου θὰ εὐλογηθοῦν ὅλαι αἱ φυλαὶ τῆς γῆς .
Ὅταν ὁ Θεὸς ἀνέστησε τὸν δοῦλόν του Ἰησοῦν , πρῶτα σ᾽ ἐσᾶς τὸν ἔστειλε διὰ νὰ σᾶς εὐλογήσῃ μὲ τὸ νὰ ἀπομακρύνῃ τὸν καθένα ἀπὸ σᾶς ἀπὸ τὸν κακόν σας δρόμον » .
Ἐνῷ αὐτοὶ μιλοῦσαν εἰς τὸν λαόν , τοὺς ἐπλησίασαν οἱ ἱερεῖς , ὁ ἀξιωματικὸς τοῦ ναοῦ καὶ οἱ Σαδδουκαῖοι ,
ἀγανακτισμένοι , διότι ἐδίδασκαν τὸν λαὸν καὶ ἐκήρυτταν διὰ τοῦ Ἰησοῦ ἀνάστασιν τῶν νεκρῶν .
Διὰ τοῦτο ἔβαλαν χέρια ἐπάνω τους καὶ τοὺς ἔθεσαν ὑπὸ περιορισμὸν μέχρι τῆς ἑπομένης , διότι ἦτο ἤδη ἑσπέρα .
Πολλοὶ ὅμως ἀπὸ ἐκείνους ποὺ ἄκουσαν τὴν ὁμιλίαν τοῦ Πέτρου ἐπίστεψαν καὶ ὁ ἀριθμὸς τῶν ἀνδρῶν ἀνῆλθε περίπου σὲ πέντε χιλιάδες .
Τὴν ἑπομένην ἡμέραν οἱ ἄρχοντές των καὶ οἱ πρεσβύτεροι καὶ οἱ γραμματεῖς ἐμαζεύθηκαν εἰς τὴν Ἱερουσαλὴμ
καὶ ἐπίσης ὁ Ἄννας ὁ ἀρχιερεύς , ὁ Καϊάφας , ὁ Ἰωάννης καὶ ὁ Ἀλέξανδρος καὶ ὅσοι κατήγοντο ἀπὸ γένος ἀρχιερατικόν .
Τοὺς εἶπαν νὰ σταθοῦν εἰς τὸ μέσον καὶ τοὺς ἐρώτησαν , « Μὲ ποιάν δύναμιν ἢ μὲ τὸ ὄνομα τίνος ἐκάνατε αὐτό ; » .
Τότε ὁ Πέτρος , πληρωθεὶς ἀπὸ Πνεῦμα Ἅγιον , τοὺς εἶπε , « Ἄρχοντες τοῦ λαοῦ καὶ πρεσβύτεροι τοῦ Ἰσραήλ ,
ἐὰν ἐμεῖς σήμερα ἀνακρινώμεθα γιὰ καλὸ ποὺ ἔγινε σὲ ἄνθρωπον ἀσθενῆ , καὶ γιὰ τὸ μέσον διὰ τοῦ ὁποίου αὐτὸς ἐθεραπεύθηκε ,
ἂς εἶναι γνωστὸν σ᾽ ἐσᾶς καὶ εἰς ὅλον τὸν λαὸν Ἰσραήλ , ὅτι διὰ τοῦ ὀνόματος τοῦ Ἰησοῦ Χριστοῦ τοῦ Ναζωραίου , τὸν ὁποῖον σεῖς ἐσταυρώσατε , τὸν ὁποῖον ὁ Θεὸς ἀνέστησε ἐκ νεκρῶν , διὰ τοῦ ὀνόματός του στέκεται ὁ ἄνθρωπος αὐτὸς ἐνώπιόν σας ὑγιής .
Ὁ Ἰησοῦς αὐτὸς εἶναι ὁ λίθος ὁ ὁποῖος περιφρονήθηκε ἀπὸ σᾶς τοὺς οἰκοδόμους , καὶ ὁ ὁποῖος ἔγινε ἀκρογωνιαῖος λίθος .
Δὲν ὑπάρχει δι᾽ οὐδενὸς ἄλλου σωτηρία , οὔτε ὑπάρχει ἄλλο ὄνομα ὑπὸ τὸν οὐρανόν , δοσμένον εἰς τοὺς ἀνθρώπους , διὰ τοῦ ὁποίου πρέπει νὰ σωθοῦμε » .
Ὅταν εἶδαν τὸ θάρρος τοῦ Πέτρου καὶ τοῦ Ἰωάννου καὶ κατάλαβαν ὅτι εἶναι ἄνθρωποι ἀγράμματοι καὶ ἁπλοϊκοί , ἔμειναν κατάπληκτοι καὶ τοὺς ἀνεγνώρισαν ὅτι ἦσαν μαζὶ μὲ τὸν Ἰησοῦν .
Ἐπειδὴ δὲ ἔβλεπαν τὸν θεραπευθέντα νὰ στέκεται μαζί τους , δὲν εἶχαν τίποτα νὰ ἀντείπουν .
Τοὺς διέταξαν νὰ βγοῦν ἔξω καὶ συνεσκέπτοντο
λέγοντες , « Τί νὰ κάνωμεν εἰς τοὺς ἀνθρώπους αὐτούς ; Ὅτι ἔγινε δι᾽ αὐτῶν πραγματικὸν θαῦμα , εἶναι φανερὸν εἰς ὅλους τοὺς κατοίκους τῆς Ἱερουσαλὴμ καὶ δὲν μποροῦμε νὰ τὸ ἀρνηθοῦμε .
Ἀλλὰ διὰ νὰ μὴ διαδοθῇ περισσότερον εἰς τὸν λαόν , ἂς τοὺς ἀπειλήσωμε αὐστηρὰ νὰ μὴ μιλοῦν πλέον σὲ κανένα ἄνθρωπον διὰ τὸ ὄνομα αὐτό » .
Κατόπιν τοὺς ἐκάλεσαν νὰ μποῦν καὶ τοὺς παρήγγειλαν νὰ μὴ μιλοῦν καθόλου οὔτε νὰ διδάσκουν περὶ τοῦ ὀνόματος τοῦ Ἰησοῦ .
Ἀλλ᾽ ὁ Πέτρος καὶ ὁ Ἰωάννης ἀπεκρίθησαν εἰς αὐτούς , « Ἐὰν εἶναι ὀρθὸν ἐνώπιον τοῦ Θεοῦ νὰ ἀκοῦμε μᾶλλον ἐσᾶς παρὰ τὸν Θεόν , κρίνατε μόνοι σας .
Διότι ἐμεῖς δὲν μποροῦμε νὰ μὴ μιλᾶμε δι᾽ ἐκεῖνα ποὺ εἴδαμε καὶ ἀκούσαμε » .
Ἐκεῖνοι , ἀφοῦ πάλιν τοὺς ἐφοβέρισαν , τοὺς ἀπέλυσαν , ἐπειδὴ δὲν εὕρισκαν τρόπον νὰ τοὺς τιμωρήσουν ἐξ αἰτίας τοῦ λαοῦ , διότι ὅλοι ἐδόξαζαν τὸν Θεὸν διὰ τὸ γεγονός ,
ἐπειδὴ ὁ ἄνθρωπος εἰς τὸν ὁποῖον ἔγινε τὸ θαῦμα τοῦτο τῆς θεραπείας , ἦτο ἄνω τῶν σαράντα ἐτῶν .
Ὅταν ἀπελύθησαν , ἐπῆγαν εἰς τοὺς φίλους των καὶ ἀνέφεραν ὅσα τοὺς εἶπαν οἱ ἀρχιερεῖς καὶ οἱ πρεσβύτεροι .
Αὐτοὶ δὲ ὅταν τὰ ἄκουσαν , ὅλοι μὲ μιὰ ψυχὴ ὕψωσαν τὴν φωνήν τους πρὸς τὸν Θεὸν καὶ εἶπαν , « Δέσποτα , σὺ ποὺ ἐδημιούργησες τὸν οὐρανὸν καὶ τὴν γῆν καὶ τὴν θάλασσαν καὶ ὅλα , ὅσα ὑπάρχουν εἰς αὐτά ,
ποὺ διὰ στόματος τοῦ Δαυῒδ τοῦ δούλου σου εἶπες , Διατί ἐφρύαξαν τὰ ἔθνη καὶ οἱ λαοὶ ἐσκέφθησαν μάταια πράγματα ;
Ἐσηκώθηκαν οἱ βασιλεῖς τῆς γῆς καὶ οἱ ἄρχοντες ἐμαζεύθηκαν ἐναντίον τοῦ Κυρίου καὶ κατὰ τοῦ Χριστοῦ αὐτοῦ .
Διότι ἀληθινὰ ἐμαζεύθηκαν ἐναντίον τοῦ ἁγίου δούλου σου Ἰησοῦ , τὸν ὁποῖον ἔχρισες , ὁ Ἡρώδης καὶ ὁ Πόντιος Πιλᾶτος μαζὶ μὲ τὰ ἔθνη καὶ πλήθη τοῦ Ἰσραήλ ,
διὰ νὰ κάνουν ὅσα τὸ χέρι σου καὶ τὸ θέλημά σου προώρισαν νὰ γίνουν .
Καὶ τώρα , Κύριε , βλέπε τὶς ἀπειλές τους καὶ δῶσε εἰς τοὺς δούλους σου , νὰ κηρύττουν τὸν λόγον σου μὲ ὅλον τὸ θάρρος ,
ἐνῷ σὺ θὰ ἁπλώνῃς τὸ χέρι σου , ὥστε νὰ γίνωνται θεραπεῖαι καὶ θαύματα καὶ τέρατα διὰ τοῦ ὀνόματος τοῦ ἁγίου δούλου σου Ἰησοῦ » .
Ὅταν προσευχήθηκαν , ἐσαλεύθηκε ὁ τόπος ὅπου ἦσαν συγκεντρωμένοι καὶ ἐπληρώθησαν ὅλοι ἀπὸ Πνεῦμα Ἅγιον καὶ ἐκήρυτταν τὸν λόγον τοῦ Θεοῦ μὲ θάρρος .
Ὅλοι ὅσοι εἶχαν πιστέψει ἦσαν ὁμόφρονες καὶ ὁμόψυχοι καὶ κανεὶς δὲν ἔλεγε ὅτι κάτι ἀπὸ τὰ ὑπάρχοντά του εἶναι δικό του , ἀλλὰ ἦσαν εἰς αὐτοὺς ὅλα κοινά .
Καὶ μὲ μεγάλην δύναμιν ἔδιναν μαρτυρίαν οἱ ἀπόστολοι διὰ τὴν ἀνάστασιν τοῦ Κυρίου Ἰησοῦ , καὶ χάρις μεγάλη ἦτο ἐπάνω εἰς ὅλους .
Οὔτε ὑπῆρχε κανένας πτωχὸς μεταξύ τους · διότι ὅσοι ἦσαν ἰδιοκτῆται ἀγρῶν ἢ οἰκιῶν , τοὺς ἐπωλοῦσαν καὶ ἔφερναν τὸ ἀντίτιμον τῶν πωλουμένων
καὶ τὸ κατέθεταν ἐμπρὸς στὰ πόδια τῶν ἀποστόλων . Ἐγίνετο δὲ ἡ διανομὴ εἰς τὸν καθένα σύμφωνα μὲ τὴν ἀνάγκην ποὺ εἶχε .
Ὁ Ἰωσῆς ὁ ὁποῖος ἐπωνομάσθη ἀπὸ τοὺς ἀποστόλους Βαρνάβας , ποὺ ἐν μεταφράσει σημαίνει υἱὸς παρηγορίας , Λευΐτης , Κύπριος τὴν καταγωγήν ,
ἐπώλησε ἕνα χωράφι ποὺ εἶχε καὶ ἔφερε τὸ χρῆμα καὶ τὸ ἔβαλε ἐμπρὸς στὰ πόδια τῶν ἀποστόλων .

Ἀλλὰ κάποιος ὀνομαζόμενος Ἀνανίας μαζὶ μὲ τὴν γυναῖκά του Σαπφείραν ἐπώλησε ἕνα κτῆμα
καὶ ἐκράτησε διὰ τὸν ἑαυτόν του μέρος ἀπὸ τὸ ἀντίτιμον ἐν γνώσει καὶ τῆς γυναικός του , τὸ δὲ ὑπόλοιπον τὸ ἔφερε καὶ τὸ ἔβαλε ἐμπρὸς στὰ πόδια τῶν ἀποστόλων .
Ἀλλὰ ὁ Πέτρος τοῦ εἶπε , « Ἀνανία , γιατί ἐκυρίευσε τὴν καρδιά σου ὁ Σατανᾶς , ὥστε νὰ ψευσθῇς εἰς τὸ Πνεῦμα τὸ Ἅγιον καὶ νὰ κρατήσῃς διὰ τὸν ἑαυτόν σου κάτι ἀπὸ τὸ ἀντίτιμον τοῦ κτήματος ;
Ἐν ὅσῳ παρέμενε , δὲν ἦτο δικό σου , καὶ ὅταν ἐπωλήθη , δὲν ἦτο τὸ ἀντίτιμον εἰς τὴν διάθεσίν σου ; Γιατί ἐσκέφθης αὐτὸ τὸ πρᾶγμα ; Δὲν ἐψεύσθης εἰς ἀνθρώπους ἀλλ᾽ εἰς τὸν Θεόν » .
Μόλις ὁ Ἀνανίας ἄκουσε τὰ λόγια αὐτά , ἔπεσε καὶ ξεψύχησε , καὶ κατέλαβε μεγάλος φόβος ὅλους ὅσοι τὰ ἄκουσαν .
Οἱ νεώτεροι ἐσηκώθηκαν καὶ τὸν ἐσκέπασαν καὶ ὕστερα τὸν ἔφεραν ἔξω καὶ τὸν ἔθαψαν .
Μετὰ τρεῖς ὥρας ἐμπῆκε καὶ ἡ γυναῖκά του χωρὶς νὰ γνωρίζῃ τί εἶχε συμβῆ .
Καὶ ὁ Πέτρος τῆς εἶπε , « Πές μου , γιὰ τόσο ποσὸν ἐπωλήσατε τὸ κτῆμα ; » . Καὶ ἐκείνη εἶπε , « Ναί , γιὰ τόσο » .
Τότε ὁ Πέτρος τῆς εἶπε , « Γιατί συμφωνήσατε καὶ οἱ δύο νὰ πειράξετε τὸ Πνεῦμα τοῦ Κυρίου ; Νά , τὰ πόδια ἐκείνων ποὺ ἔθαψαν τὸν ἄνδρα σου εἶναι στὴν πόρτα καὶ θὰ σὲ πάρουν ἔξω » .
Καὶ ἔπεσε ἀμέσως κοντὰ στὰ πόδια του καὶ ξεψύχησε . Ὅταν ἐμπῆκαν οἱ νέοι τὴν εὑρῆκαν νεκρὴ καὶ τὴν ἐπῆραν ἔξω καὶ τὴν ἔθαψαν κοντὰ στὸν ἄνδρα της .
Φόβος μεγάλος κατέλαβε ὅλην τὴν ἐκκλησίαν καὶ ὅλους ὅσοι ἄκουσαν αὐτά .
Μὲ τὰ χέρια τῶν ἀποστόλων ἐγίνοντο πολλὰ θαύματα καὶ τέρατα μεταξὺ τοῦ λαοῦ · καὶ ἐσυνείθιζαν νὰ συγκεντρώνωνται ὅλοι μὲ μιὰ ψυχὴ εἰς τὴν στοὰν τοῦ Σολωμῶντος .
Ἀπὸ τοὺς ἄλλους κανεὶς δὲν ἐτολμοῦσε νὰ προσκολληθῇ εἰς αὐτούς , ὁ λαὸς ὅμως τοὺς ἔτρεφε μεγάλην ὑπόληψιν ·
ἀκόμη δὲ περισσότερον , προσετίθεντο πλήθη ἀνδρῶν καὶ γυναικῶν ποὺ ἐπίστευαν εἰς τὸν Κύριον .
Ἀκόμη καὶ τοὺς ἀσθενεῖς ἔφερναν στὶς πλατεῖες καὶ τοὺς ἔβαζαν σὲ κρεββάτια καὶ φορεῖα ὥστε , ὅταν θὰ περνοῦσε ὁ Πέτρος , νὰ πέσῃ ἔστω καὶ ἡ σκιά του σὲ κάποιον ἀπὸ αὐτούς .
Μαζευότανε καὶ κόσμος ἀπὸ τὰς πέριξ πόλεις εἰς τὴν Ἱερουσαλὴμ καὶ ἔφερναν τοὺς ἀσθενεῖς καὶ ὅσους ἐβασανίζοντο ἀπὸ πνεύματα ἀκάθαρτα , καὶ ὅλοι ἐθεραπεύοντο .
Τότε ἐσηκώθηκε ὁ ἀρχιερεὺς καὶ ὅλοι ὅσοι ἦσαν μαζί του , δηλαδὴ τὸ κόμμα τῶν Σαδδουκαίων , καὶ γεμᾶτοι ἀπὸ φθόνον
ἔβαλαν τὰ χέρια τους ἐπάνω εἰς τοὺς ἀποστόλους καὶ τοὺς ἐφυλάκισαν δημοσίᾳ .
Ἀλλὰ ἄγγελος Κυρίου ἄνοιξε τὴν νύχτα τὶς πόρτες τῆς φυλακῆς , τοὺς ἔβγαλε ἔξω καὶ εἶπε ,
« Πηγαίνετε , σταθῆτε εἰς τὸν ναὸν καὶ μιλῆστε εἰς τὸν λαὸν διὰ τὴν νέαν αὐτὴν ζωήν » .
Ὅταν ἄκουσαν αὐτό , ἐμπῆκαν εἰς τὸν ναὸν ἐνωρὶς τὸ πρωῒ καὶ ἐδίδασκαν . Ὅταν δὲ ἔφθασε ὁ ἀρχιερεὺς καὶ ἡ ἀκολουθία του , συνεκάλεσαν τὸ συνέδριον καὶ ὅλην τὴν γερουσίαν τὴν Ἰσραηλιτικὴν καὶ ἔστειλαν εἰς τὴν φυλακὴν διὰ νὰ τοὺς φέρουν .
Ἀλλ᾽ ὅταν ἐπῆγαν οἱ ὑπηρέται , δὲν τοὺς εὑρῆκαν εἰς τὴν φυλακήν , καὶ ἐγύρισαν πίσω καὶ ἀνέφεραν ,
« Εὑρήκαμε τὴν φυλακὴν κλεισμένην μὲ μεγάλην ἀσφάλειαν καὶ τοὺς φύλακας νὰ στέκωνται ἐμπρὸς στὶς πόρτες , ὅταν ὅμως τὶς ἀνοίξαμε , δὲν εὑρήκαμε μέσα κανένα » .
Μόλις ἄκουσαν αὐτὸ ὁ ἱερεὺς καὶ ὁ ἀξιωματικὸς τοῦ ναοῦ καὶ οἱ ἀρχιερεῖς , ἦλθαν σὲ μεγάλη ἀμηχανίαν ἐξ αἰτίας των , καὶ διὰ τὰς συνεπείας ποὺ θὰ εἶχε αὐτό .
Ἦλθε ὅμως κάποιος καὶ τοὺς ἀνήγγειλε , « Οἱ ἄνδρες ποὺ ἐβάλατε εἰς τὴν φυλακήν , βρίσκονται εἰς τὸν ναὸν καὶ διδάσκουν τὸν λαόν » .
Τότε ἐπῆγε ὁ ἀξιωματικὸς μὲ τοὺς ὑπηρέτας καὶ τοὺς ἔφερε χωρὶς βίαν , διότι ἐφοβοῦντο μήπως τοὺς λιθοβολήσῃ ὁ λαός .
Ὅταν τοὺς ἔφεραν , τοὺς ὡδήγησαν εἰς τὸ μέσον τοῦ συνεδρίου . Καὶ ὁ ἀρχιερεὺς τοὺς ἐρώτησε ,
« Δὲν σᾶς ἐδώκαμεν αὐστηρὴν διαταγὴν νὰ μὴ διδάσκετε περὶ τοῦ ὀνόματος αὐτοῦ ; Καὶ σεῖς ἐγεμίσατε τὴν Ἱερουσαλὴμ μὲ τὴν διδασκαλίαν σας καὶ θέλετε νὰ ρίξετε σ᾽ ἐμᾶς τὴν εὐθύνην διὰ τὸν θάνατον τοῦ ἀνθρώπου αὐτοῦ » .
Ἀπεκρίθη ὁ Πέτρος καὶ οἱ ἀπόστολοι , « Πρέπει νὰ πειθαρχοῦμε μᾶλλον εἰς τὸν Θεὸν παρὰ εἰς ἀνθρώπους .
Ὁ Θεὸς τῶν πατέρων μας ἀνέστησε τὸν Ἰησοῦν , τὸν ὁποῖον σεῖς ἐσκοτώσατε , κρεμάσαντες αὐτὸν ἐπὶ σταυροῦ .
Τοῦτον ὁ Θεὸς ἀνύψωσε διὰ τῆς δεξιᾶς του εἰς Ἀρχηγὸν καὶ Σωτῆρα , διὰ νὰ δώσῃ εἰς τὸν Ἰσραὴλ μετάνοιαν καὶ ἄφεσιν ἁμαρτιῶν .
Καὶ ἐμεῖς εἴμεθα μάρτυρες αὐτῶν τῶν πραγμάτων ὅπως εἶναι καὶ τὸ Πνεῦμα τὸ Ἅγιον , τὸ ὁποῖον ἔδωκε ὁ Θεὸς εἰς ἐκείνους ποὺ πειθαρχοῦν εἰς αὐτόν » .
Ὅταν ἄκουσαν αὐτά , ἔτριζαν τὰ δόντια καὶ ἐσκέπτοντο νὰ τοὺς σκοτώσουν .
Ἀλλὰ ἕνα μέλος τοῦ συνεδρίου , Φαρισαῖος , ὀνομαζόμενος Γαμαλιήλ , νομοδιδάσκαλος , ποὺ ἐτιμᾶτο ἀπὸ ὅλον τὸν λαόν , ἐσηκώθηκε , διέταξε νὰ ὁδηγήσουν ἔξω τοὺς ἀποστόλους γιὰ λίγην ὥρα
καὶ ὕστερα εἶπε , « Ἄνδρες Ἰσραηλῖται , προσέχετε τί μέλλετε νὰ κάνετε εἰς τοὺς ἀνθρώπους αὐτούς .
Διότι πρὸ ὀλίγου καιροῦ ἐμφανίσθηκε ὁ Θευδᾶς , ὁ ὁποῖος παρίστανε ὅτι εἶναι κάποιος σπουδαῖος , καὶ ἕνας ἀριθμὸς ἀνθρώπων , περίπου τετρακόσιοι , τὸν ἀκολούθησαν · ἀλλὰ ἐφονεύθηκε καὶ ὅλοι ὅσοι τὸν ἀκολουθοῦσαν διελύθησαν καὶ ἐξαφανίσθησαν .
Ὕστερα ἀπὸ αὐτὸν ἐμφανίσθηκε ὁ Ἰούδας ὁ Γαλιλαῖος τὰς ἡμέρας τῆς ἀπογραφῆς καὶ παρέσυρε ἀρκετὸν κόσμον πίσω του · ἀλλὰ καὶ ἐκεῖνος ἐχάθηκε καὶ ὅλοι ὅσοι τὸν ἀκολουθοῦσαν διεσκορπίσθησαν .
Τώρα σᾶς λέγω , μὴ πλησιάζετε τοὺς ἀνθρώπους αὐτοὺς καὶ ἀφῆστέ τους · διότι ἂν αὐταὶ αἱ ἰδέαι των καὶ ὅσα κάνουν εἶναι ἔργον ἀνθρώπινον , θὰ ἀνατραπῇ ,
ἐὰν ὅμως εἶναι ἀπὸ τὸν Θεόν , δὲν μπορεῖτε νὰ τὸ ἀνατρέψετε , καὶ μάλιστα μπορεῖ νὰ βρεθῆτε καὶ θεομάχοι » .
Ἐκεῖνοι ἐπείσθησαν εἰς αὐτὸν καὶ ἀφοῦ προσκάλεσαν τοὺς ἀποστόλους , τοὺς ἔδειραν καὶ τοὺς διέταξαν νὰ μὴ μιλοῦν περὶ τοῦ ὀνόματος τοῦ Ἰησοῦ , καὶ τοὺς ἀπέλυσαν .
Οἱ ἀπόστολοι ἔφυγαν ἀπὸ τὸ συνέδριον χαρούμενοι , διότι ἐκρίθησαν ἄξιοι νὰ κακοποιηθοῦν ὑπὲρ τοῦ ὀνόματος αὐτοῦ .
Καὶ κάθε ἡμέραν εἰς τὸν ναὸν καὶ εἰς τὰ σπίτια δὲν ἔπαυαν νὰ διδάσκουν καὶ νὰ κηρύττουν ὅτι ὁ Ἰησοῦς εἶναι ὁ Μεσσίας .
Κατὰ τὰς ἡμέρας αὐτάς , ὅταν οἱ μαθηταὶ ἐπληθύνοντο , ἄρχισαν παράπονα τῶν Ἑλληνιστῶν κατὰ τῶν Ἑβραίων , διότι παρημελοῦντο αἱ χῆραι των κατὰ τὴν καθημερινὴν διανομὴν .
Τότε οἱ δώδεκα προσκάλεσαν ὅλον τὸ σῶμα τῶν μαθητῶν καὶ εἶπαν , « Δὲν εἶναι σωστὸ νὰ ἀφήσωμεν ἐμεῖς τὸν λόγον τοῦ Θεοῦ καὶ νὰ ὑπηρετοῦμε σὲ τραπέζια .
Ἀναζητήσατε λοιπὸν , ἀδελφοί , ἑπτὰ ἄνδρας μεταξύ σας ποὺ νὰ χαίρουν καλῆς φήμης , πλήρεις ἀπὸ Ἅγιον Πνεῦμα καὶ σοφίαν , τοὺς ὁποίους θὰ τοποθετήσωμεν εἰς τὸ ἔργον αὐτό ,
ἐμεῖς δὲ θὰ ἀφοσιωθοῦμε εἰς τὴν προσευχὴν καὶ εἰς τὴν ὑπηρεσίαν τοῦ λόγου » .
Αὐτὰ ποὺ εἶπαν , ἄρεσαν σ᾽ ὅλους καὶ ἐδιάλεξαν τὸν Στέφανον , ἄνδρα γεμᾶτον πίστιν καὶ Πνεῦμα Ἅγιον , καὶ τὸν Φίλιππον , τὸν Πρόχορον , τὸν Νικάνορα , τὸν Τίμωνα , τὸν Παρμενᾶν καὶ τὸν Νικόλαον , ὁ ὁποῖος ἦτο προσήλυτος ἀπὸ τὴν Ἀντιόχειαν .
Αὐτοὺς ἔφεραν ἐνώπιον τῶν ἀποστόλων οἱ ὁποῖοι προσευχήθηκαν καὶ ἔθεσαν ἐπάνω τους τὰ χέρια .
Καὶ ὁ λόγος τοῦ Θεοῦ διεδίδετο , ὁ ἀριθμὸς τῶν μαθητῶν εἰς τὴν Ἱερουσαλὴμ ηὔξανε πάρα πολὺ καὶ πολλοὶ ἀπὸ τοὺς ἱερεῖς ὑπήκουαν εἰς τὴν πίστιν .
Ὁ Στέφανος , γεμᾶτος πίστιν καὶ δύναμιν , ἔκανε τέρατα καὶ θαύματα μεγάλα μεταξὺ τοῦ λαοῦ .
Μερικοὶ ἀπὸ τὴν συναγωγήν , ποὺ ἐλέγετο τῶν Λιβερτίνων καὶ τῶν Κυρηναίων καὶ τῶν Ἀλεξανδρέων καὶ ἀπὸ τοὺς καταγομένους ἀπὸ τὴν Κιλικίαν καὶ Ἀσίαν , ἐσηκώθηκαν καὶ συζητοῦσαν μὲ τὸν Στέφανον ,
ἀλλὰ δὲν μποροῦσαν νὰ ἀντισταθοῦν εἰς τὴν σοφίαν καὶ εἰς τὸ Πνεῦμα μὲ τὸ ὁποῖον ἐμιλοῦσε .
Τότε ἔβαλαν κρυφὰ ἀνθρώπους νὰ ποῦν , « Τὸν ἀκούσαμε νὰ λέγῃ λόγια βλάσφημα κατὰ τοῦ Μωϋσέως καὶ κατὰ τοῦ Θεοῦ » .
Καὶ ξεσήκωσαν τὸν λαὸν καὶ τοὺς πρεσβυτέρους καὶ τοὺς γραμματεῖς , ὥρμησαν ἐπάνω του καὶ τὸν ἅρπαξαν βιαίως καὶ τὸν ἔφεραν εἰς τὸ συνέδριον .
Παρουσίασαν καὶ ψευδομάρτυρας , οἱ ὁποῖοι ἔλεγαν , « Ὁ ἄνθρωπος αὐτὸς δὲν παύει νὰ λέγῃ λόγια βλάσφημα κατὰ τοῦ ἁγίου αὐτοῦ τόπου καὶ κατὰ τοῦ νόμου .
Διότι τὸν ἔχομεν ἀκούσει νὰ λέγῃ , ὅτι ὁ Ἰησοῦς ὁ Ναζωραῖος θὰ καταστρέψῃ τὸν τόπον αὐτὸν καὶ θὰ ἀλλάξῃ τὰ ἔθιμα ποὺ μᾶς παρέδωκε ὁ Μωϋσῆς » .
Καὶ ὅλοι ποὺ ἐκάθοντο εἰς τὸ συνέδριον προσήλωσαν εἰς αὐτὸν τὰ βλέμματα καὶ εἶδαν τὸ πρόσωπόν του νὰ εἶναι σὰν πρόσωπον ἀγγέλου .
Εἶπε τότε ὁ ἀρχιερεύς , « Ἔτσι ἔχουν τὰ πράγματα ; » .
Ὁ δὲ Στέφανος εἶπε , « Ἄνδρες ἀδελφοὶ καὶ πατέρες , ἀκούσατε . Ὁ ἔνδοξος Θεὸς ἐφανερώθηκε εἰς τὸν πατέρα μας Ἀβραάμ , ὅταν ἦτο εἰς τὴν Μεσοποταμίαν πρὶν κατοικήσῃ εἰς τὴν Χαρράν ,
καὶ τοῦ εἶπε , Φύγε ἀπὸ τὴν χώραν σου καὶ ἀπὸ τοὺς συγγενεῖς σου καὶ ἔλα εἰς χώραν ποὺ θὰ σοῦ δείξω .
Τότε ἔφυγε ἀπὸ τὴν χώραν τῶν Χαλδαίων καὶ κατῴκησε εἰς τὴν Χαρράν . Ἀπὸ ἐκεῖ μετὰ τὸν θάνατον τοῦ πατέρα του , ὁ Θεὸς τὸν ἔφερε νὰ κατοικήσῃ εἰς τὴν χώραν αὐτήν , εἰς τὴν ὁποίαν σεῖς τὼρα κατοικεῖτε .
Δὲν τοῦ ἔδωκε ὅμως κληρονομίαν εἰς αὐτὴν οὔτε ἕνα βῆμα , ἀλλὰ ὑποσχέθηκε νὰ τὴν δώσῃ ὡς ἰδιοκτησίαν εἰς αὐτὸν καὶ τοὺς ἀπογόνους του ὕστερα ἀπὸ αὐτόν , ἂν καὶ δὲν εἶχε παιδί .
Ἐμίλησε δὲ ὁ Θεὸς ὡς ἑξῆς , Οἱ ἀπόγονοί σου θὰ εἶναι σὰν ξένοι εἰς ξένην χώραν , τῆς ὁποίας οἱ κάτοικοι θὰ τοὺς ὑποδουλώσουν καὶ θὰ τοὺς κακομεταχειρισθοῦν ἐπὶ τετρακόσια χρόνια
καὶ τὸ ἔθνος , εἰς τὸ ὁποῖον θὰ γίνουν δοῦλοι , θὰ τὸ κρίνω ἐγώ , εἶπε ὁ Θεός , καὶ ὕστερα θὰ βγοῦν καὶ θὰ μὲ λατρεύσουν εἰς τὸν τόπον αὐτόν ,
καὶ τοῦ ἔδωκε τὴν διαθήκην τῆς περιτομῆς καὶ ἔτσι ἐγέννησε ὁ Ἀβραὰμ τὸν Ἰσαὰκ καὶ τὸν περιέτεμε τὴν ὀγδόην ἡμέραν καὶ ὁ Ἰσαὰκ ἐγέννησε τὸν Ἰακὼβ καὶ ὁ Ἰακὼβ τοὺς δώδεκα πατριάρχας .
Καὶ οἱ πατριάρχαι ἐφθόνησαν τὸν Ἰωσὴφ καὶ τὸν ἐπώλησαν εἰς τὴν Αἴγυπτον .
Ἀλλ᾽ ὁ Θεὸς ἦτο μαζί του καὶ τὸν ἔσωσε ἀπὸ ὅλες τὶς θλίψεις του καὶ τοῦ ἔδωκε χάριν καὶ σοφίαν ἐνώπιον τοῦ Φαραώ , τοῦ βασιλέως τῆς Αἰγύπτου , ὁ ὁποῖος τὸν διώρισε κυβερνήτην τῆς Αἰγύπτου καὶ ὁλοκλήρου τοῦ οἴκου του .
Ἦλθε ὅμως πεῖνα εἰς ὅλην τὴν χώραν τῆς Αἰγύπτου καὶ τὴν Χαναὰν καὶ στενοχώρια μεγάλη καὶ οἱ πατέρες μας δὲν εὕρισκαν τρόφιμα .
Ἀλλ᾽ ὁ Ἰακὼβ ἄκουσε ὅτι ὑπάρχει σιτάρι εἰς τὴν Αἴγυπτον καὶ ἔστειλε ἐκεῖ τοὺς πατέρας μας τὴν πρώτην φοράν ·
τὴν δευτέραν φορὰν ἐφανερώθηκε ὁ Ἰωσὴφ εἰς τοὺς ἀδελφούς του καὶ ἔτσι ἔγινε γνωστὸν εἰς τὸν Φαραὼ τὸ γένος τοῦ Ἰωσήφ .
Τότε ὁ Ἰωσὴφ ἔστειλε καὶ προσκάλεσε τὸν πατέρα του Ἰακὼβ καὶ ὅλους τοὺς συγγενεῖς του , ἑβδομῆντα πέντε ψυχές .
Καὶ κατέβηκε ὁ Ἰακὼβ εἰς τὴν Αἴγυπτον καὶ πέθανε ἐκεῖ αὐτὸς καὶ οἱ πατέρες μας .
Καὶ ἔφεραν τὰ ὀστᾶ των εἰς τὴν Συχὲμ καὶ τὰ ἔβαλαν εἰς τὸ μνῆμα , τὸ ὁποῖον εἶχε ἀγοράσει ὁ Ἀβραὰμ μὲ χρήματα ἀπὸ τοὺς υἱοὺς τοῦ Ἐμμὸρ τοῦ Συχεμίτου .
Καθὼς δὲ ἐπλησίαζε ὁ χρόνος τῆς ἐκπληρώσεως τῆς ὑποσχέσεως , τὴν ὁποίαν μὲ ὅρκον ἔδωκε ὁ Θεὸς εἰς τὸν Ἀβραάμ , αὐξήθηκε πολὺ ὁ ἀριθμὸς τοῦ λαοῦ εἰς τὴν Αἴγυπτον
μέχρις ὅτου ἦλθε ἄλλος βασιλεὺς ποὺ δὲν ἤξερε τὸν Ἰωσήφ .
Αὐτὸς ἐφέρθηκε μὲ δολιότητα πρὸς τὸ γένος μας καὶ μὲ τρόπον σκληρὸν ἀνάγκασε τοὺς πατέρας μας νὰ ἐκθέτουν τὰ βρέφη τους διὰ νὰ μὴ ζήσουν .
Αὐτὸν τὸν καιρὸν ἐγεννήθηκε ὁ Μωϋσῆς καὶ ἦτο ὡραῖος ἐνώπιον τοῦ Θεοῦ . Ἐπὶ τρεῖς μῆνας ἀνατράφηκε εἰς τὸ πατρικό του σπίτι ·
ὅταν δὲ τὸν ἄφησαν ἔκθετον , τὸν ἐπῆρε ἡ θυγατέρα τοῦ Φαραὼ καὶ τὸν ἀνέθρεψε σὰν δικό της παιδί .
Καὶ ἐμορφώθηκε ὁ Μωϋσῆς μὲ ὅλην τὴν σοφίαν τῶν Αἰγυπτίων , ἦτο δὲ δυνατὸς εἰς λόγους καὶ εἰς ἔργα .
Ὅταν ἔγινε σαράντα ἐτῶν , τοῦ ἦλθε ὁ πόθος νὰ ἐπισκεφθῇ τοὺς ἀδελφούς του τοὺς Ἰσραηλίτας .
Καὶ ὅταν εἶδε κάποιον νὰ ἀδικῆται , τὸν ὑπερήσπισε καὶ ἐκδικήθηκε τὸν καταπιεζόμενον , φονεύσας τὸν Αἰγύπτιον .
Ἐνόμιζε δὲ ὅτι οἱ ἀδελφοί του ἐκατάλαβαν ὅτι ὁ Θεὸς θὰ τοὺς σώσῃ μὲ τὸ χέρι του . Αὐτοὶ ὅμως δὲν τὸ ἐκατάλαβαν .
Τὴν ἑπομένην ἡμέραν ἐμφανίσθηκε εἰς αὐτοὺς ὅταν φιλονεικοῦσαν καὶ προσπάθησε νὰ τοὺς εἰρηνεύσῃ , λέγων , « Ἄνδρες , σεῖς εἶσθε ἀδελφοί , γιατί ἀδικεῖτε ὁ ἕνας τὸν ἄλλον ; » .
Ἀλλ᾽ ἐκεῖνος ποὺ ἀδικοῦσε τὸν πλησίον , τὸν ἔσπρωξε καὶ τοῦ εἶπε , « Ποιός σὲ ἔβαλε ἄρχοντα καὶ δικαστήν μας ;
Μήπως θέλεις νὰ μὲ σκοτώσῃς , ὅπως ἐσκότωσες χθὲς τὸν Αἰγύπτιον ; » .
Ἐξ αἰτίας τῶν λόγων αὐτῶν ἔφυγε ὁ Μωϋσῆς καὶ ἐγκαταστάθηκε σὰν ξένος εἰς τὴν γῆν Μαδιάμ , ὅπου ἐγέννησε δύο παιδιά .
Καὶ μετὰ σαράντα χρόνια ἐμφανίσθηκε εἰς αὐτὸν εἰς τὴν ἔρημον τοῦ ὄρους Σινᾶ ἄγγελος Κυρίου σὲ πύρινη φλόγα μιᾶς βάτου .
Ὅταν εἶδε ὁ Μωϋσῆς τὸ φαινόμενον ἐξεπλάγη · ἐνῷ δὲ ἐπλησίαζε διὰ νὰ ἰδῇ καλύτερα , ἦλθε εἰς αὐτὸν φωνὴ Κυρίου ·
Ἐγὼ εἶμαι ὁ Θεὸς τῶν πατέρων σου , ὁ Θεὸς τοῦ Ἀβραάμ , ὁ Θεὸς τοῦ Ἰσαὰκ καὶ ὁ Θεὸς τοῦ Ἰακώβ . Τρομαγμένος ὁ Μωϋσῆς δὲν ἐτολμοῦσε νὰ κυττάξῃ .
Τότε τοῦ εἶπε ὁ Κύριος , Βγάλε τὰ ὑποδήματα ἀπὸ τὰ πόδια σου , διότι ὁ τόπος ὅπου στέκεσαι εἶναι γῆ ἁγία .
Εἶδα ἀσφαλῶς τὰ βάσανα τοῦ λαοῦ μου ποὺ εἶναι εἰς τὴν Αἴγυπτον καὶ ἄκουσα τὸν στεναγμόν τους καὶ κατέβηκα νὰ τοὺς σώσω · τώρα ἔλα , θὰ σὲ στείλω εἰς τὴν Αἴγυπτον .
Τοῦτον τὸν Μωϋσῆν , τὸν ὁποῖον ἀπαρνήθηκαν ὅταν τοῦ εἶπαν , Ποιός σὲ ἔβαλε ἄρχοντα καὶ δικαστήν ; τοῦτον ὁ Θεός , διὰ τοῦ ἀγγέλου ποὺ τοῦ φανερώθηκε εἰς τὴν βάτον , ἔστειλε ἄρχοντα καὶ λυτρωτήν .
Αὐτὸς τοὺς ἔβγαλε ἀπὸ τὴν Αἴγυπτον , ἀφοῦ ἔκανε τέρατα καὶ θαύματα εἰς τὴν χώραν ἐκείνην καὶ εἰς τὴν Ἐρυθρὰν Θάλασσαν καὶ εἰς τὴν ἔρημον ἐπὶ σαράντα χρόνια .
Αὐτὸς εἶναι ὁ Μωϋσῆς ποὺ εἶπε εἰς τοὺς Ἰσραηλίτας , Προφήτην θὰ ἐγείρῃ γιὰ σᾶς Κύριος ὁ Θεός σας ἀπὸ σᾶς τοὺς ἰδίους ὅπως ἤγειρε ἐμέ · αὐτὸν νὰ ἀκοῦτε .
Αὐτὸς εἶναι ἐκεῖνος ποὺ ἦτο εἰς τὴν συνάθροισιν τοῦ λαοῦ εἰς τὴν ἔρημον , μὲ τὸν ἄγγελον , ποὺ τοῦ μίλησε εἰς τὸ ὄρος Σινᾶ , καὶ μὲ τοὺς πατέρας μας καὶ ὁ ὁποῖος παρέλαβε λόγια γεμᾶτα ζωὴν διὰ νὰ μᾶς τὰ δώσῃ .
Ἀλλ᾽ οἱ πατέρες μας δὲν ἠθέλησαν νὰ ὑπακούσουν εἰς αὐτὸν ἀλλὰ τὸν ἔδιωξαν καὶ ἡ καρδιά τους ἐστράφη πίσω εἰς τὴν Αἴγυπτον .
Καὶ εἶπαν εἰς τὸν Ἀαρών , Κάνε μας θεοὺς ποὺ νὰ πηγαίνουν μπροστά μας · ὅσον γι᾽ αὐτὸν τὸν Μωϋσῆν ποὺ μᾶς ἔβγαλε ἀπὸ τὴν γῆν τῆς Αἰγύπτου , δὲν γνωρίζομεν τί τοῦ συνέβη .
Καὶ κατεσκεύασαν ἕνα μόσχον τὰς ἡμέρας ἐκείνας καὶ προσέφεραν θυσίαν εἰς τὸ εἴδωλον καὶ εὐφραίνοντο εἰς τὰ ἔργα τῶν χειρῶν των .
Ἀλλ᾽ ὁ Θεὸς μετεστράφη καὶ τοὺς παρέδωκε εἰς τὸ νὰ λατρεύουν τὴν οὐράνιον στρατιάν , καθὼς εἶναι γραμμένον εἰς τὸ βιβλίον τῶν Προφητῶν , Μήπως μοῦ προσφέρατε σφάγια καὶ θυσίας ἐπὶ σαράντα χρόνια εἰς τὴν ἔρημον , σεῖς οἶκος τοῦ Ἰσραήλ ;
Περιεφέρατε τὴν σκηνὴν τοῦ Μολὸχ καὶ τὸ ἄστρον τοῦ θεοῦ σας Ρεμφάν , τὰ εἴδωλα ποὺ ἐκάνατε διὰ νὰ τὰ προσκυνῆτε . Γι᾽ αὐτὸ θὰ σᾶς μεταφέρω πέραν ἀπὸ τὴν Βαβυλῶνα .
Οἱ πατέρες μας εἶχαν εἰς τὴν ἔρημον τὴν σκηνὴν τοῦ μαρτυρίου , ὅπως διέταξε ὁ Θεὸς ὅταν εἶπε εἰς τὸν Μωϋσῆν νὰ τὴν κατασκευάσῃ κατὰ τὸ ὑπόδειγμα ποὺ εἶχεν ἰδῆ ·
τὴν ὁποίαν οἱ πατέρες μας τῆς ἑπομένης γενεᾶς , μὲ τὸν Ἰησοῦν τοῦ Ναυῆ , ἔφεραν μαζί τους , κατὰ τὴν καθυπόταξιν τῶν ἐθνῶν , τὰ ὁποῖα ἐξεδίωξε ὁ Θεὸς ἀπὸ προσώπου τῶν πατέρων μας μέχρι τῶν ἡμερῶν τοῦ Δαυΐδ .
Αὐτὸς εὑρῆκε χάριν ἐνώπιον τοῦ Θεοῦ καὶ ἐζήτησε νὰ κάνῃ κατοικίαν διὰ τὸν Θεὸν τοῦ Ἰακώβ .
Ἀλλ᾽ ὁ Σολομὼν ἦτο ἐκεῖνος ποὺ τοῦ οἰκοδόμησε οἶκον .
Ὁ Ὕψιστος ὅμως δὲν κατοικεῖ εἰς χειροποιήτους ναούς , καθὼς ὁ προφήτης λέγει :
Ὁ οὐρανὸς εἶναι ὁ θρόνος μου , ἡ δὲ γῆ ὑποπόδιον τῶν ποδιῶν μου . Τί εἴδους οἶκον θὰ μοῦ οἰκοδομήσετε , λέγει Κύριος , ἢ ποιός εἶναι ὁ τόπος τῆς ἀναπαύσεώς μου ;
Τὸ χέρι μου δὲν τὰ ἐδημιούργησε ὅλα αὐτά ;
Σκληροτράχηλοι , μὲ ἀπερίτμητη καρδιὰ καὶ αὐτιὰ , σεῖς πάντοτε ἀντιτίθεσθε πρὸς τὸ Πνεῦμα τὸ Ἅγιον , ὅπως οἱ πρόγονοί σας ἔτσι καὶ σεῖς .
Ποιόν ἀπὸ τοὺς προφήτας δὲν κατεδίωξαν οἱ πρόγονοί σας ; Ἐσκότωσαν ἐκείνους ποὺ ἐπροφήτευσαν τὸν ἐρχομὸν τοῦ Δικαίου , καὶ τώρα ἐγίνατε σεῖς προδόται του καὶ φονηάδες του ·
σεῖς ποὺ ἐπήρατε τὸν νόμον εἰς ἐντολάς , ποὺ ἐδόθησαν δι᾽ ἀγγέλων , καὶ ὅμως δὲν τὸν ἐφυλάξατε » .
Ἐνῷ ἄκουαν αὐτά , ὠργίσθησαν καὶ ἔτριζαν τὰ δόντια τους ἐναντίον του .
Ἀλλ᾽ ὁ Στέφανος γεμᾶτος Πνεῦμα Ἅγιον προσήλωσε τὸ βλέμμα του εἰς τὸν οὐρανὸν καὶ εἶδε τὴν δόξαν τοῦ Θεοῦ καὶ τὸν Ἰησοῦν νὰ στέκεται εἰς τὰ δεξιὰ τοῦ Θεοῦ ,
καὶ εἶπε , « Βλέπω τοὺς οὐρανοὺς ἀνοικτοὺς καὶ τὸν Υἱὸν τοῦ ἀνθρώπου νὰ στέκεται εἰς τὰ δεξιὰ τοῦ Θεοῦ » .
Αὐτοὶ ἐφώναξαν μὲ δυνατὴν φωνήν , ἐβούλωσαν τὰ αὐτιά τους καὶ ὥρμησαν ὅλοι μαζὶ ἐπάνω του ,
καὶ ἀφοῦ τὸν ἔβγαλαν ἔξω ἀπὸ τὴν πόλιν , τὸν ἐλιθοβολοῦσαν . Οἱ μάρτυρες ἔβαζαν τὰ ἐνδύματά τους κοντὰ στὰ πόδια κάποιου νέου , ποὺ ὠνομάζετο Σαῦλος
καὶ λιθοβολοῦσαν τὸν Στέφανον , ὁ ὁποῖος ἐπεκαλεῖτο καὶ ἔλεγε , « Κύριε Ἰησοῦ , δέξου τὸ πνεῦμα μου » .
Ἀφοῦ δὲ ἐγονάτισε ἐφώναξε μὲ φωνὴν δυνατήν , « Κύριε , μὴ λογαριάσῃς εἰς αὐτοὺς τὴν ἁμαρτίαν αὐτήν » . Καὶ ἀφοῦ εἶπε τοῦτο , ἐπέθανε .



Ὁ δὲ Σαῦλος συγκατένευε εἰς τὸν φόνον του . Τὴν ἡμέραν ἐκείνην ἔγινε μεγάλος διωγμὸς κατὰ τῆς ἐκκλησίας τῶν Ἱεροσολύμων , καὶ ὅλοι , ἐκτὸς τῶν ἀποστόλων , διεσκορπίσθησαν ἀνὰ τὴν ὕπαιθρον τῆς Ἰουδαίας καὶ Σαμαρείας .
Ἄνδρες εὐσεβεῖς ἔθαψαν τὸν Στέφανον καὶ τὸν ἐθρήνησαν πολύ .
Ὁ Σαῦλος δὲ ἐρήμαζε τὴν ἐκκλησίαν · ἔμπαινε εἰς τὰ σπίτια καὶ ἀφοῦ ἔσερνε διὰ τῆς βίας ἄνδρες καὶ γυναῖκες τοὺς ἔστελλε εἰς τὴν φυλακήν .
Ἐκεῖνοι ποὺ εἶχαν διασκορπισθῆ , περιώδευαν τὴν χώραν καὶ ἐκήρυτταν τὸν λόγον .
Ὁ δὲ Φίλιππος κατέβηκε εἰς πόλιν τῆς Σαμαρείας καὶ ἐκήρυττεν εἰς αὐτοὺς τὸν Χριστόν .
Καὶ τὰ πλήθη μὲ μιὰ καρδιὰ ἐπρόσεχαν σὲ ὅσα ἔλεγε ὁ Φίλιππος , καθὼς τὸν ἄκουαν καὶ ἔβλεπαν τὰ θαύματα ποὺ ἔκανε .
Διότι πολλοὶ εἶχαν πνεύματα ἀκάθαρτα , τὰ ὁποῖα ἔβγαιναν , ἀφοῦ ἐφώναζαν μὲ δυνατὴν φωνήν , πολλοὶ δὲ παράλυτοι καὶ χωλοὶ ἐθεραπεύθησαν ,
καὶ ἔγινε μεγάλη χαρὰ εἰς τὴν πόλιν ἐκείνην .
Εἰς τὴν πόλιν ὑπῆρχε ἀπὸ ἀρκετὸν καιρὸν κάποιος ὀνομαζόμενος Σίμων , ὁ ὁποῖος ἐξέπληττε τὸν λαὸν τῆς Σαμαρείας μὲ τὶς μαγεῖες του καὶ ἰσχυρίζετο ὅτι εἶναι σπουδαῖος ἄνθρωπος .
Καὶ ὅλοι , μικροὶ καὶ μεγάλοι , ἔδιναν εἰς αὐτὸν προσοχὴν καὶ ἔλεγαν , « Αὐτὸς εἶναι ἡ μεγάλη δύναμις τοῦ Θεοῦ » .
Τοῦ ἔδιναν δὲ προσοχήν , διότι ἐπὶ ἀρκετὸν χρόνον τοὺς εἶχε ἐκπλήξει μὲ τὶς μαγεῖες του .
Ἀλλ᾽ ὅταν ἐπίστεψαν εἰς τὸν Φίλιππον , ὁ ὁποῖος ἐκήρυττε περὶ τῆς βασιλείας τοῦ Θεοῦ καὶ τοῦ ὀνόματος τοῦ Ἰησοῦ Χριστοῦ , ἐβαπτίζοντο ἄνδρες καὶ γυναῖκες .
Ἀκόμη καὶ αὐτὸς ὁ Σίμων ἐπίστεψε καὶ ἀφοῦ ἐβαπτίσθηκε ἔμεινε προσηλωμένος εἰς τὸν Φίλιππον καὶ ἦτο κατάπληκτος μὲ τὰ θαύματα καὶ τὰ σημεῖα ποὺ ἔβλεπε νὰ γίνωνται .
Ὅταν οἱ ἀπόστολοι , ποὺ ἦσαν εἰς τὰ Ἱεροσόλυμα , ἄκουσαν ὅτι ἡ Σαμάρεια ἐδέχθηκε τὸν λόγον τοῦ Θεοῦ , ἔστειλαν εἰς αὐτοὺς τὸν Πέτρον καὶ τὸν Ἰωάννην ,
οἱ ὁποῖοι κατέβηκαν ἐκεῖ καὶ προσευχήθηκαν γι᾽ αὐτοὺς γιὰ νὰ λάβουν Πνεῦμα Ἅγιον ,
διότι δὲν εἶχε ἀκόμη ἔλθει σὲ κανένα ἀπὸ αὐτούς · εἶχαν μόνον βαπτισθῇ εἰς τὸ ὄνομα τοῦ Κυρίου Ἰησοῦ .
Τότε ἔθεταν τὰ χέρια ἐπάνω τους καὶ ἐλάβαιναν Πνεῦμα Ἅγιον .
Ὅταν εἶδε ὁ Σίμων ὅτι μὲ τὴν ἐπίθεσιν τῶν χειρῶν τῶν ἀποστόλων ἐδίδετο τὸ Πνεῦμα τὸ Ἅγιον , προσέφερε εἰς αὐτοὺς χρήματα ,
καὶ εἶπε , « Δῶστε καὶ σ᾽ ἐμὲ τὴν ἐξουσίαν αὐτὴν διὰ νὰ λαβαίνῃ Πνεῦμα Ἅγιον ἐκεῖνος , εἰς τὸν ὁποῖον θὰ ἔθετα ἐπάνω του τὰ χέρια » .
Τότε ὁ Πέτρος τοῦ εἶπε , « Τὸ χρῆμά σου νὰ χαθῇ μαζὶ μ᾽ ἐσένα , διότι ἐνόμισες ὅτι εἶναι δυνατὸν νὰ ἀποκτήσῃς μὲ χρήματα τὴν δωρεὰν τοῦ Θεοῦ .
Δὲν ἔχεις μερίδα οὔτε κλῆρον εἰς τὸ πρᾶγμα τοῦτο , διότι ἡ καρδιά σου δὲν εἶναι εὐθεῖα ἐνώπιον τοῦ Θεοῦ .
Μετανόησε λοιπὸν ἀπὸ τὴν κακίαν σου αὐτὴν καὶ παρακάλεσε τὸν Θεὸν μήπως σοῦ συγχωρηθῇ αὐτὸ ποὺ ἐσκέφθηκε ἡ καρδιά σου ,
διότι σὲ βλέπω νὰ βρίσκεσαι εἰς χολὴν πικρίας καὶ εἰς δεσμὰ κακίας » .
Ὁ Σίμων ἀπεκρίθη , « Παρακαλέσατε σεῖς τὸν Θεὸν γιὰ μένα γιὰ νὰ μὴ μοῦ συμβῇ τίποτε ἀπὸ ὅσα εἴπατε » .
Ἐκεῖνοι , ἀφοῦ ἔδωσαν μαρτυρίαν καὶ ἐλάλησαν τὸν λόγον τοῦ Κυρίου , ἐπέστρεψαν εἰς τὴν Ἱερουσαλήμ , κηρύττοντες τὸ εὐαγγέλιον σὲ πολλὰ χωριὰ τῶν Σαμαρειτῶν .
Τότε ἄγγελος Κυρίου εἶπε εἰς τὸν Φίλιππον , « Σήκω καὶ πήγαινε πρὸς νότον , εἰς τὸν δρόμον ποὺ κατεβαίνει ἀπὸ τὴν Ἱερουσαλὴμ εἰς τὴν Γάζαν ( εἶναι δρόμος ἔρημος ) .
Καὶ σηκώθηκε καὶ πῆγε . Ἕνας Αἰθίοψ , εὐνοῦχος , ἀξιωματικὸς τῆς Κανδάκης , τῆς βασιλίσσης τῶν Αἰθιόπων , ὁ ὁποῖος ἦτο γενικὸς ταμίας της , εἶχε ἔλθει εἰς τὴν Ἱερουσαλὴμ διὰ νὰ προσκυνήσῃ
καὶ ἐπέστρεφε . Καθήμενος εἰς τὸ ἁμάξι του ἐδιάβαζε τὸν προφήτην Ἡσαΐαν .
Εἶπε δὲ τὸ Πνεῦμα εἰς τὸν Φίλιππον , « Πήγαινε καὶ προσκολλήσου εἰς αὐτὸ τὸ ἁμάξι » .
Ὅταν ὁ Φίλιππος ἔφθασε κοντά , τὸν ἄκουσε νὰ διαβάζῃ τὸν προφήτην Ἡσαΐαν καὶ τοῦ εἶπε , « Ἆραγε καταλαβαίνεις αὐτὰ ποὺ διαβάζεις ; »
Αὐτὸς δὲ εἶπε , « Πῶς νὰ μπορέσω νὰ καταλάβω ἐὰν δὲν μὲ ὁδηγήσῃ κάποιος ; » , καὶ παρεκάλεσε τὸν Φίλιππον νὰ ἀνεβῇ καὶ νὰ καθήσῃ μαζί του .
Ἡ περικοπὴ τῆς γραφῆς ποὺ ἐδιάβαζε ἦτο ἡ ἑξῆς : Ὡς πρόβατον ὡδηγήθη εἰς τὴν σφαγὴν καὶ ὅπως ὁ ἀμνὸς ποὺ εἶναι ἄφωνος ἐμπρὸς σ᾽ ἐκεῖνον ποὺ τὸν κουρεύει , ἔτσι δὲν ἀνοίγει τὸ στόμα του ·
διὰ τοῦ πάθους του ἡ καταδίκη ἔλαβε τέλος · τὴν δὲ γενεάν του ποιός θὰ μπορέσῃ νὰ τὴν διηγηθῇ ; Διότι ἔφυγε ἡ ζωή του ἀπὸ τὴν γῆν .
Τότε ὁ εὐνοῦχος εἶπε εἰς τὸν Φίλιππον , « Σὲ παρακαλῶ , πές μου διὰ ποιόν λέγει αὐτὸ ὁ προφήτης ; Διὰ τὸν ἑαυτόν του ἢ διὰ κάποιον ἄλλον ; » .
Τότε ὁ Φίλιππος ἄνοιξε τὸ στόμα του καί , κάνοντας ἀρχὴν ἀπὸ τὴν γραφὴν αὐτήν , τοῦ ἐκήρυξε τὴν χαρμόσυνην ἀγγελίαν περὶ τοῦ Ἰησοῦ .
Καθὼς δὲ ἐπήγαιναν εἰς τὸν δρόμον , ἔφθασαν εἰς ἕνα μέρος ποὺ εἶχε νερὸ καὶ λέγει ὁ εὐνοῦχος , « Νά , νερό , τί μὲ ἐμποδίζει νὰ βαπτισθῶ ; » .
[ Καὶ ὁ Φίλιππος τοῦ εἶπε , « Ἐὰν πιστεύῃς μὲ ὅλη τὴν καρδιά σου , ἐπιτρέπεται » . Ἐκεῖνος ἀπεκρίθη , « Πιστεύω ὅτι ὁ Ἰησοῦς Χριστὸς εἶναι ὁ Υἱὸς τοῦ Θεοῦ » ] .
Καὶ διέταξε νὰ σταθῇ τὸ ἁμάξι καὶ κατέβηκαν καὶ οἱ δύο εἰς τὸ νερό , καὶ ὁ Φίλιππος καὶ ὁ εὐνοῦχος , καὶ τὸν ἐβάπτισε .
Ὅταν ἀνέβηκαν ἀπὸ τὸ νερό , τὸ Πνεῦμα τοῦ Κυρίου ἅρπαξε τὸν Φίλιππον καὶ δὲν τὸν εἶδε πλέον ὁ εὐνοῦχος , ἐβάδιζεν ὅμως τὸν δρόμον του χαρούμενος .
Ὁ Φίλιππος εὑρέθηκε εἰς τὴν Ἄζωτον καὶ διερχόμενος ὅλας τὰς πόλεις ἐκήρυττε τὸ εὐαγγέλιον μέχρις ὅτου ἦλθε εἰς τὴν Καισάρειαν .
Ὁ Σαῦλος , ὁ ὁποῖος ἐξακολουθοῦσε νὰ πνέῃ ἀπειλὴν καὶ φόνον ἐναντίον τῶν μαθητῶν τοῦ Κυρίου , ἦλθε εἰς τὸν ἀρχιερέα ,
καὶ τοῦ ἐζήτησε ἐπιστολὰς πρὸς τὰς συναγωγὰς τῆς Δαμασκοῦ , ὥστε , ἐὰν βρῇ ἀνθρώπους ποὺ ἀκολουθοῦσαν τὸν δρόμον αὐτόν , ἄνδρας καὶ γυναῖκας , νὰ τοὺς φέρῃ δεμένους εἰς τὴν Ἱερουσαλήμ .
Ἀλλ᾽ ἐνῷ , κατὰ τὴν πορείαν του , ἐπλησίαζε εἰς τὴν Δαμασκόν , ἔξαφνα ἄστραψε γύρω του φῶς ἀπὸ τὸν οὐρανόν .
Ἔπεσε εἰς τὴν γῆν καὶ ἄκουσε φωνὴν νὰ τοῦ λέγῃ , « Σαούλ , Σαούλ , γιατί μὲ καταδιώκεις ; » .
Καὶ εἶπε , « Ποιός εἶσαι , Κύριε ; » . Ὁ δὲ Κύριος εἶπε , « Ἐγὼ εἶμαι ὁ Ἰησοῦς , τὸν ὁποῖον σὺ καταδιώκεις ,
ἀλλὰ σήκω καὶ ἔμπα εἰς τὴν πόλιν καὶ θὰ σοῦ δηλωθῇ τί πρέπει νὰ κάνῃς » .
Οἱ ἄνδρες , ποὺ τὸν συνώδευαν , ἐστάθηκαν βουβοί , διότι ἄκουαν τὴν φωνήν , ἀλλὰ δὲν ἔβλεπαν κανένα .
Ὁ Σαῦλος ἐσηκώθηκε ἀπὸ τὸ ἔδαφος , ἀλλ᾽ ἂν καὶ τὰ μάτια του ἦσαν ἀνοικτά , δὲν ἔβλεπε κανένα · γι᾽ αὐτὸ τὸν κρατοῦσαν ἀπὸ τὸ χέρι καὶ τὸν ἔφεραν εἰς τὴν Δαμασκόν .
Ἐπὶ τρεῖς ἡμέρας δὲν ἔβλεπε καὶ δὲν ἔφαγε οὔτε ἤπιε .
Εἰς τὴν Δαμασκὸν ὑπῆρχε κάποιος μαθητής , ὀνομαζόμενος Ἀνανίας , καὶ εἶπε εἰς αὐτὸν ὁ Κύριος σὲ ὅραμα , « Ἀνανία » , αὐτὸς δὲ εἶπε , « Ἰδοὺ ἐγώ , Κύριε » .
Τότε ὁ Κύριος τοῦ εἶπε , « Σήκω καὶ πήγαινε εἰς τὴν ὁδὸν ποὺ ὀνομάζεται Εὐθεῖα , εἰς τὸ σπίτι τοῦ Ἰούδα , καὶ ζήτησε ἕνα ὀνομαζόμενον Σαῦλον ἀπὸ τὴν Ταρσόν · διότι αὐτὸς τώρα προσεύχεται
καὶ εἶδε σὲ ὅραμα ἄνδρα ὀνομαζόμενον Ἀνανίαν νὰ μπαίνῃ καὶ νὰ βάζῃ τὸ χέρι ἐπάνω του διὰ νὰ ἀναβλέψῃ » .
Καὶ ὁ Ἀνανίας ἀπεκρίθη , « Κύριε , ἔχω ἀκούσει ἀπὸ πολλοὺς πόσο κακὸ ἔκανε ὁ ἄνθρωπος αὐτὸς εἰς τοὺς πιστούς σου εἰς τὴν Ἱερουσαλήμ .
Καὶ εἶναι ἐδῶ μὲ ἐξουσίαν ἀπὸ τοὺς ἀρχιερεῖς νὰ συλλάβῃ ὅλους ποὺ ἐπικαλοῦνται τὸ ὄνομά σου » .
Ἀλλ᾽ ὁ Κύριος τοῦ εἶπε , « Πήγαινε γιατὶ αὐτὸς εἶναι ὄργανον ἐκλογῆς μου , διὰ νὰ φέρῃ τὸ ὄνομά μου ἐνώπιον ἐθνῶν καὶ βασιλέων καὶ τῶν Ἰσραηλιτῶν .
Ἐγὼ ὁ ἴδιος θὰ τοῦ δείξω ὅσα πρέπει νὰ πάθῃ διὰ τὸ ὄνομά μου » .
Ὁ Ἀνανίας ἔφυγε καὶ ἐπῆγε εἰς τὸ σπίτι καί , ἀφοῦ ἔβαλε τὰ χέρια του σ᾽ αὐτόν , εἶπε , « Σαοὺλ ἀδελφέ , ὁ Κύριος , ὁ Ἰησοῦς ποὺ σοῦ ἐμφανίσθηκε εἰς τὸν δρόμον ἀπὸ τὸν ὁποῖον ἦλθες , μὲ ἔστειλε διὰ νὰ ἀναβλέψῃς καὶ γεμίσῃς ἀπὸ Πνεῦμα Ἅγιον » .
Καὶ ἀμέσως ἔπεσαν ἀπὸ τὰ μάτια του κάτι σὰν λέπια καὶ ἀνέβλεψε · ὕστερα σηκώθηκε καὶ βαπτίσθηκε .
Καὶ ἀφοῦ ἔφαγε , ἐδυνάμωσε . Ἔμεινε δὲ ὁ Σαῦλος μερικὲς ἡμέρες μὲ τοὺς μαθητὰς ποὺ ἦσαν εἰς τὴν Δαμασκὸν
καὶ ἀμέσως εἰς τὰς συναγωγὰς ἐκήρυττε τὸν Ἰησοῦν , ὅτι αὐτὸς εἶναι ὁ Υἱὸς τοῦ Θεοῦ .
Καὶ ἦσαν κατάπληκτοι ὅλοι ὅσοι τὸν ἄκουαν καὶ ἔλεγαν , « Δὲν εἶναι αὐτὸς ποὺ ἐξώντωσε εἰς τὴν Ἱερουσαλὴμ ἐκείνους ποὺ ἐπεκαλοῦντο τὸ ὄνομα τοῦτο καὶ ἦλθε ἐδῶ μὲ σκοπὸν νὰ τοὺς ὁδηγήσῃ δεμένους εἰς τοὺς ἀρχιερεῖς ; » .
Ἀλλ᾽ ὁ Σαῦλος ἐγίνετο ἀκόμη δυνατότερος καὶ ἔφερνε εἰς σύγχυσιν τοὺς Ἰουδαίους , ποὺ κατοικοῦσαν εἰς τὴν Δαμασκόν , μὲ τὰς ἀποδείξεις του ὅτι ὁ Ἰησοῦς εἶναι ὁ Μεσσίας .
Μετὰ παρέλευσιν πολλῶν ἡμερῶν συνωμότησαν οἱ Ἰουδαῖοι νὰ τὸν σκοτώσουν .
Ἔγιναν ὅμως γνωστὰ εἰς τὸν Σαῦλον τὰ σχέδιά τους . Οἱ Ἰουδαῖοι παρεφύλατταν καὶ τὰς πύλας ἡμέραν καὶ νύχτα διὰ νὰ τὸν σκοτώσουν .
Ἀλλ᾽ οἱ μαθηταὶ τὸν ἐπῆραν τὴν νύχτα καὶ τὸν κατέβασαν ἀπὸ τὸ τεῖχος μὲσα σ᾽ ἕνα καλάθι .
Ὅταν ὁ Σαῦλος ἔφθασε εἰς τὴν Ἱερουσαλήμ , προσπαθοῦσε νὰ προσκολληθῇ εἰς τοὺς μαθητάς , ἀλλ᾽ ὅλοι τὸν ἐφοβοῦντο , διότι δὲν ἐπίστευαν ὅτι εἶναι μαθητής .
Ὁ Βαρνάβας ὅμως τὸν ἐπῆρε , τὸν ὡδήγησε εἰς τοὺς ἀποστόλους καὶ διηγήθηκε εἰς αὐτοὺς πῶς εἰς τὸν δρόμον εἶδε ὁ Σαῦλος τὸν Κύριον ὁ ὁποῖος τοῦ ἐμίλησε καὶ πῶς εἰς τὴν Δαμασκὸν ἐκήρυξε μὲ θάρρος εἰς τὸ ὄνομα τοῦ Ἰησοῦ .
Καὶ εἶχε συχνὴν ἐπικοινωνίαν μαζί τους εἰς τὴν Ἱερουσαλὴμ καὶ μὲ θάρρος ἐκήρυττε εἰς τὸ ὄνομα τοῦ Κυρίου Ἰησοῦ .
Ἐμιλοῦσε ἐπίσης καὶ συζητοῦσε μὲ τοὺς Ἰουδαίους τοὺς ὁμιλοῦντας τὴν ἑλληνικὴν ἀλλ᾽ αὐτοὶ ζητοῦσαν νὰ τὸν σκοτώσουν .
Ὅταν τὸ ἔμαθαν οἱ ἀδελφοί , τὸν κατέβασαν εἰς τὴν Καισάρειαν καὶ τὸν ἔστειλαν εἰς τὴν Ταρσόν .
Αἱ ἐκκλησίαι λοιπὸν εἰς ὅλην τὴν Ἰουδαίαν , τὴν Γαλιλαίαν καὶ τὴν Σαμάρειαν εἶχαν εἰρήνην καὶ κατηρτίζοντο καὶ ἐβάδιζαν μὲ φόβον τοῦ Κυρίου καὶ ἐπληθύνοντο μὲ τὴν βοήθειαν τοῦ Ἁγίου Πνεύματος .
Ὁ Πέτρος , κατὰ τὴν διάρκειαν περιοδείας του εἰς ὅλην τὴν περιοχήν , κατέβηκε νὰ ἐπισκεφθῇ καὶ τοὺς ἁγίους ποὺ κατοικοῦσαν εἰς τὴν Λύδδαν .
Ἐκεῖ εὑρῆκε κάποιον ποὺ ὠνομάζετο Αἰνέας , ὁ ὁποῖος ἦτο κατάκοιτος ἐπὶ ὀκτὼ χρόνια διότι ἦτο παράλυτος .
Καὶ τοῦ εἶπε ὁ Πέτρος , « Αἰνέα , σὲ θεραπεύει ὁ Ἰησοῦς Χριστός , σήκω καὶ στρῶσε τὸ κρεββάτι σου » . Καὶ ἀμέσως ἐσηκώθηκε .
Καὶ τὸν εἶδαν ὅλοι οἱ κάτοικοι τῆς Λύδδας καὶ τοῦ Σάρωνος , καὶ ἐπέστρεψαν εἰς τὸν Κύριον .
Εἰς τὴν Ἰόππην ὑπῆρχε κάποια μαθήτρια ποὺ ὠνομάζετο Ταβιθά , ἑλληνιστὶ Δορκάς , ἡ ὁποία ἔκανε πολλὲς ἀγαθοεργίες καὶ ἐλεημοσύνες .
Συνέβη κατὰ τὰς ἡμέρας ἐκείνας νὰ ἀσθενήσῃ καὶ νὰ πεθάνῃ · ἀφοῦ δὲ τὴν ἔλουσαν , τὴν ἔβαλαν εἰς τὸ ἀνῶγι .
Ἐπειδὴ ἡ Λύδδα ἦτο κοντὰ εἰς τὴν Ἰόππην , οἱ μαθηταὶ ἄκουσαν ὅτι ὁ Πέτρος εἶναι ἐκεῖ , καὶ τοῦ ἔστειλαν δύο ἄνδρας μὲ τὴν παράκλησιν : « Μὴ βραδύνῃς νὰ ἔλθῃς καὶ σ᾽ ἐμᾶς » .
Ὁ Πέτρος ἐσηκώθηκε καὶ ἐπῆγε μαζί τους . Ὅταν ἔφθασε , τὸν ὡδήγησαν εἰς τὸ ἀνῶγι καὶ παρουσιάσθηκαν εἰς αὐτὸν ὅλες οἱ χῆρες οἱ ὁποῖες ἔκλαιαν καὶ ἔδειχναν τὰ ὑποκάμισα καὶ τὰ ἐνδύματα , ποὺ ἔκανε ἡ Δορκὰς ὅταν ἦτο μαζί τους .
Ὁ Πέτρος ἔβγαλε ὅλους ἔξω , ἐγονάτισε καὶ προσευχήθηκε . Ὕστερα ἐστράφη πρὸς τὸ σῶμα καὶ εἶπε , « Ταβιθά , σήκω » . Αὐτὴ ἄνοιξε τὰ μάτια της καὶ ὅταν εἶδε τὸν Πέτρον , ἀνασηκώθηκε .
Ὁ Πέτρος τῆς ἔδωκε τὸ χέρι καὶ τὴν ἐσήκωσε ὀρθήν . Ὕστερα ἐφώναξε τοὺς ἁγίους καὶ τὶς χῆρες καὶ τὴν παρουσίασε ζωντανήν .
Αὐτὸ ἔγινε γνωστὸν εἰς ὅλην τὴν Ἰόππην καὶ πολλοὶ ἐπίστεψαν εἰς τὸν Κύριον .
Ἔμεινε δὲ ὁ Πέτρος ἀρκετὰς ἡμέρας εἰς τὴν Ἰόππην , εἰς τὸ σπίτι κάποιου Σίμωνος βυρσοδέψη .

Εἰς τὴν Καισάρειαν ὑπῆρχε κάποιος ὀνομαζόμενος Κορνήλιος , ἑκατόνταρχος , ἀπὸ τὴν στρατιωτικὴν μονάδα ποὺ ὠνομάζετο Ἰταλική .
Ἦτο εὐσεβὴς καὶ φοβούμενος τὸν Θεὸν μαζὶ μὲ ὅλην τὴν οἰκογένειάν του · ἔκανε πολλὰς ἐλεημοσύνας εἰς τὸν λαὸν καὶ προσευχότανε πάντοτε εἰς τὸν Θεόν .
Μίαν ἡμέραν , περὶ τὴν ἐνάτην ὥραν , εἶδε καθαρὰ σ᾽ ἕνα ὅραμα ἄγγελον τοῦ Θεοῦ νὰ ἔρχεται πρὸς αὐτὸν καὶ νὰ τοῦ λέγῃ , « Κορνήλιε » .
Αὐτὸς προσήλωσε τὸ βλέμμα του εἰς αὐτὸν καί , φοβισμένος , εἶπε , « Τί συμβαίνει , Κύριε ; » . Καὶ ὁ ἄγγελος τοῦ εἶπε , « Αἱ προσευχαί σου καὶ αἱ ἐλεημοσύναι σου ἀνέβηκαν εἰς τὸν οὐρανόν , διὰ νὰ σὲ θυμηθῇ ὁ Θεός .
Καὶ τώρα στεῖλε εἰς τὴν Ἰόππην ἄνδρας καὶ κάλεσε κάποιον Σίμωνα ποὺ ὀνομάζεται Πέτρος .
Αὐτὸς φιλοξενεῖται ἀπὸ κάποιον Σίμωνα βυρσοδέψην , τοῦ ὁποίου τὸ σπίτι εἶναι κοντὰ εἰς τὴν θάλασσαν » .
Ὅταν ἔφυγε ὁ ἄγγελος ποὺ τοῦ μιλοῦσε , φώναξε δύο ἀπὸ τοὺς ὑπηρέτας του καὶ ἕνα στρατιώτην εὐσεβῆ , ἀπὸ ἐκείνους ποὺ εἶχε εἰς τὴν ὑπηρεσίαν του ,
καὶ ἀφοῦ τοὺς ἀφηγήθηκε ὅλα , τοὺς ἔστειλε εἰς τὴν Ἰόππην .
Τὴν ἑπομένην ἡμέραν , ἐνῷ ἐκεῖνοι περπατοῦσαν ἀκόμη καὶ ἐπλησίαζαν εἰς τὴν πόλιν , ἀνέβηκε ὁ Πέτρος εἰς τὸ ἀνῶγι , κατὰ τὴν ἕκτην ὥραν , διὰ νὰ προσευχηθῇ .
Ἐπείνασε δὲ καὶ ἤθελε νὰ φάγῃ κάτι . Ἐνῷ τοῦ ἑτοίμαζαν φαγητὸν ἦλθε εἰς ἔκστασιν ,
καὶ βλέπει τὸν οὐρανὸν ἀνοικτὸν καὶ νὰ κατεβαίνῃ κάτι σὰν ἕνα μεγάλο σινδόνι , δεμένο στὶς τέσσερεις γωνίες , καὶ κατέβαινε εἰς τὴν γῆν .
Μέσα σ᾽ αὐτὸ ὑπῆρχαν ὅλα τὰ τετράποδα ζῶα τῆς γῆς , θηρία , ἑρπετὰ καὶ πτηνὰ τοῦ οὐρανοῦ .
Καὶ μιὰ φωνὴ τοῦ ἐφώναξε , « Σήκω , Πέτρε , σφάξε καὶ φάγε ! » .
Ἀλλ᾽ ὁ Πέτρος εἶπε , « Ἐπ᾽ οὐδενὶ λόγῳ , Κύριε , διότι ποτὲ δὲν ἔφαγα τίποτε μολυσμένον ἢ ἀκάθαρτον » .
Ἦλθε πάλιν εἰς αὐτὸν φωνὴ διὰ δευτέραν φοράν : « Ἐκεῖνα ποὺ ὁ Θεὸς ἐκαθάρισε , σὺ μὴ τὰ θεωρῇς ἀκάθαρτα » .
Αὐτὸ ἔγινε τρεῖς φορὲς καὶ τὸ ἀντικείμενον ἀνυψώθηκε πάλιν εἰς τὸν οὐρανόν .
Ἐνῷ ὁ Πέτρος εὑρίσκετο εἰς ἀπορίαν περὶ τοῦ τί ἆραγε ἐσήμαινε τὸ ὅραμα ποὺ εἶδε , οἱ ἄνδρες , ποὺ εἶχαν σταλῆ ἀπὸ τὸν Κορνήλιον , ἀφοῦ ἐρώτησαν διὰ τὸ σπίτι τοῦ Σίμωνος , ἦλθαν εἰς τὴν ἐξώπορτα .
Καὶ ἐφώναξαν διὰ νὰ ἐρωτήσουν ἐὰν φιλοξενῆται ἐκεῖ ὁ Σίμων ποὺ ὀνομάζεται Πέτρος .
Ἐνῷ δὲ ὁ Πέτρος ἐσκέπτετο τὸ ὅραμα , εἶπε εἰς αὐτὸν τὸ Πνεῦμα , « Τρεῖς ἄνδρες σὲ ζητοῦν ·
σήκω , κατέβα καὶ πήγαινε μαζί τους χωρὶς κανένα δισταγμόν , διότι ἐγὼ τοὺς ἔχω στείλει » .
Ὁ Πέτρος κατέβηκε καὶ εἶπε εἰς τοὺς ἄνδρας , « Ἐγὼ εἶμαι ἐκεῖνος ποὺ ζητᾶτε . Ποιά εἶναι ἡ αἰτία ποὺ ἤλθατε ἐδῶ ; » .
Αὐτοὶ δὲ εἶπαν , « Ὁ Κορνήλιος ὁ ἑκατόνταρχος , ἄνθρωπος δίκαιος καὶ φοβούμενος τὸν Θεόν , ὁ ὁποῖος ἔχει τέτοιαν μαρτυρίαν ἀπὸ ὅλον τὸ ἔθνος τῶν Ἰουδαίων , ἔλαβε ἐντολὴν ἀπὸ ἕνα ἅγιον ἄγγελον νὰ στείλῃ νὰ σὲ καλέσῃ εἰς τὸ σπίτι του καὶ νὰ ἀκούσῃ τί ἔχῃς νὰ πῇς » .
Ὁ Πέτρος τοὺς ἐκάλεσε μέσα καὶ τοὺς ἐφιλοξένησε . Τὴν ἑπομένην ἀνεχώρησε μαζί τους καὶ τοὺς συνώδευσαν καὶ μερικοὶ ἀπὸ τοὺς ἀδελφοὺς τῆς Ἰόππης .
Τὴν ἄλλην ἡμέραν ἔφθασαν εἰς τὴν Καισάρειαν . Ὁ Κορνήλιος τοὺς ἐπερίμενε καὶ εἶχε καλέσει συγγενεῖς του καὶ στενοὺς φίλους του .
Μόλις ἔφθασε ὁ Πέτρος , τὸν προϋπάντησε ὁ Κορνήλιος καὶ ἔπεσε στὰ πόδια του καὶ τὸν προσκύνησε .
Ἀλλ᾽ ὁ Πέτρος τὸν ἐσήκωσε καὶ εἶπε , « Σήκω , καὶ ἐγὼ ὁ ἴδιος ἄνθρωπος εἶμαι » .
Συνομιλῶν μαζί του ἐμπῆκε εἰς τὸ σπίτι καὶ εὑρῆκε πολλοὺς νὰ ἔχουν μαζευθῇ
καὶ τοὺς εἶπε , « Ξέρετε ὅτι δὲν ἐπιτρέπεται σὲ Ἰουδαῖον νὰ συναναστρέφεται ἢ νὰ πλησιάζῃ ἀλλόφυλον , ἀλλὰ σ᾽ ἐμὲ ὁ Θεὸς ἔδειξε καθαρὰ νὰ μὴ θεωρῶ κανένα ἄνθρωπον μολυσμένον ἢ ἀκάθαρτον .
Γι᾽ αὐτὸ ἦλθα χωρὶς ἀντίρρησιν , ὅταν ἐστείλατε γιὰ μένα . Ἐρωτῶ λοιπὸν , γιὰ ποιόν λόγον μὲ προσκαλέσατε ; » .
Καὶ ὁ Κορνήλιος εἶπε , « Πρὸ τεσσάρων ἡμερῶν ἐνῷ προσευχόμουν τὴν ἑνάτην ὥραν , εἰς τὸ σπίτι μου , ἐστάθηκε μπροστά μου ἕνας ἄνθρωπος μὲ λάμπουσαν ἐνδυμασίαν ,
καὶ μοῦ λέγει , « Κορνήλιε , ἡ προσευχή σου εἰσακούσθηκε καὶ ὁ Θεὸς ἐθυμήθηκε τὶς ἐλεημοσύνες σου .
Στεῖλε εἰς τὴν Ἰόππην καὶ κάλεσε τὸν Σίμωνα , ὁ ὁποῖος ὀνομάζεται Πέτρος . Φιλοξενεῖται εἰς τὸ σπίτι τοῦ Σίμωνος τοῦ βυρσοδέψη , κοντὰ εἰς τὴν θάλασσαν . Αὐτὸς ὅταν ἔλθῃ θὰ σοῦ μιλήσῃ » .
Ἀμέσως λοιπὸν ἔστειλα νὰ σὲ καλέσω καὶ καλὰ ἔκανες καὶ ἦλθες . Καὶ τώρα εἴμεθα ὅλοι ἐδῶ παρόντες ἐνώπιον τοῦ Θεοῦ , διὰ νὰ ἀκούσωμεν ὅλα ὅσα σὲ ἔχει διατάξει ὁ Θεὸς νὰ πῇς » .
Τότε ὁ Πέτρος ἄνοιξε τὸ στόμα του καὶ εἶπε , « Ἀναγνωρίζω πράγματι ὅτι ὁ Θεὸς δὲν εἶναι προσωπολήπτης
ἀλλὰ σὲ κάθε ἔθνος , ἐκεῖνος ποὺ τὸν φοβᾶται καὶ κάνει τὸ ὀρθὸν εἶναι δεκτὸς εἰς αὐτόν .
Ἔστειλε τὸν λόγον του εἰς τοὺς Ἰσραηλίτας μὲ τὸ χαρμόσυνον ἄγγελμα εἰρήνης διὰ τοῦ Ἰησοῦ Χριστοῦ , αὐτὸς εἶναι ὁ Κύριος ὅλων .
Ξέρετε τί συνέβη εἰς ὅλην τὴν Ἰουδαίαν , ἀφοῦ ἔγινε ἀρχὴ ἀπὸ τὴν Γαλιλαίαν μετὰ τὸ βάπτισμα ποὺ ἐκήρυξε ὁ Ἰωάννης .
Ξέρετε διὰ τὸν Ἰησοῦν ἀπὸ τὴν Ναζαρέτ , πῶς τὸν ἔχρισεν ὁ Θεὸς μὲ Πνεῦμα Ἅγιον καὶ μὲ δύναμιν , ὁ ὁποῖος περιώδευε εὐεργετῶν καὶ θεραπεύων ὅλους τοὺς καταδυναστευομένους ἀπὸ τὸν διάβολον , διότι ὁ Θεὸς ἦτο μαζί του .
Καὶ ἐμεῖς εἴμεθα μάρτυρες ὅλων ὅσα ἔκαμε καὶ εἰς τὴν χώραν τῶν Ἰουδαίων καὶ εἰς τὴν Ἱερουσαλήμ . Αὐτὸν ἐσκότωσαν κρεμάσαντες αὐτὸν εἰς τὸν σταυρόν .
Ἀλλ᾽ ὁ Θεὸς τὸν ἀνέστησε τὴν τρίτην ἡμέραν καὶ τὸν ἔκανε νὰ ἐμφανισθῇ ,
ὄχι εἰς ὅλον τὸν λαόν , ἀλλὰ εἰς μάρτυρας , ποὺ τοὺς εἶχε διαλέξει ὁ Θεὸς ἀπὸ πρίν , δηλαδὴ σ᾽ ἐμᾶς , οἱ ὁποῖοι ἐφάγαμε καὶ ἤπιαμε μαζί του μετὰ τὴν ἀνάστασίν του ἐκ νεκρῶν
καὶ μᾶς παρήγγειλε νὰ κηρύξωμεν εἰς τὸν λαὸν καὶ νὰ δώσωμεν μαρτυρίαν ὅτι αὐτὸς εἶναι ὁ προωρισμένος ἀπὸ τὸν Θεὸν κριτὴς ζώντων καὶ νεκρῶν .
Δι᾽ αὐτὸν μαρτυροῦν ὅλοι οἱ προφῆται , ὅτι ὅποιος πιστεύει εἰς αὐτὸν θὰ λάβῃ ἄφεσιν ἁμαρτιῶν διὰ τοῦ ὀνόματός του » .
Ἐνῷ ὁ Πέτρος ἐμιλοῦσε ἀκόμη , ἔπεσε τὸ Πνεῦμα τὸ Ἅγιον ἐπάνω εἰς ὅλους ποὺ ἄκουαν τὸν λόγον .
Καὶ ἐξεπλάγησαν οἱ ἐξ Ἰουδαίων πιστοί , ὅσοι εἶχαν ἔλθει μαζὶ μὲ τὸν Πέτρον , διότι ἡ δωρεὰ τοῦ Ἁγίου Πνεύματος ἐχύθηκε καὶ εἰς τὰ ἔθνη ,
ἐπειδὴ τοὺς ἄκουαν νὰ μιλοῦν γλώσσας καὶ νὰ δοξολογοῦν τὸν Θεόν .
Τότε εἶπε ὁ Πέτρος , « Μήπως μπορεῖ κανεὶς νὰ ἐμποδίσῃ τὸ νερὸ ὥστε νὰ μὴ βαπτισθοῦν αὐτοὶ ποὺ ἔλαβαν τὸ Πνεῦμα τὸ Ἅγιον ὅπως καὶ ἐμεῖς ; » .
Καὶ τοὺς διέταξε νὰ βαπτισθοῦν εἰς τὸ ὄνομα τοῦ Κυρίου . Τότε τὸν παρεκάλεσαν νὰ παραμείνῃ μερικὲς ἡμέρες .

Οἱ ἀπόστολοι καὶ οἱ ἀδελφοὶ ποὺ ἦσαν εἰς τὴν Ἰουδαίαν , ἄκουσαν ὅτι καὶ οἱ ἐθνικοὶ ἐδέχθησαν τὸν λόγον τοῦ Θεοῦ .
Καὶ ὅταν ἀνέβηκε ὁ Πέτρος εἰς τὰ Ἱεροσόλυμα εἶχαν ἐνδοιασμοὺς γι᾽ αὐτὸν οἱ πιστοὶ οἱ προερχόμενοι ἀπὸ Ἰουδαίους
καὶ τοῦ ἔλεγαν , « Ἐμπῆκες εἰς τὸ σπίτι ἐθνικῶν καὶ ἔφαγες μαζί τους » .
Ὁ Πέτρος ἄρχισε τότε νὰ ἐκθέτῃ εἰς αὐτοὺς ὅσα ἔγιναν κατὰ σειράν :
« Ἐγώ » , εἶπε , « ἤμουν εἰς τὴν πόλιν τῆς Ἰόππης καί , ἐνῷ προσευχόμουν , εἶδα σὲ ἔκστασιν ὅραμα , κάτι σὰν ἕνα μεγάλο σινδόνι , δεμένο στὶς τέσσερις γωνίες , νὰ κατεβαίνῃ ἀπὸ τὸν οὐρανὸν καὶ νὰ φθάνῃ ἕως ἐμέ .
Ἔστρεψα τὸ βλέμμα μου πρὸς αὐτό , τὸ παρατηροῦσα καὶ εἶδα τετράποδα τῆς γῆς , θηρία , ἑρπετὰ καὶ πτηνὰ τοῦ οὐρανοῦ .
Ἄκουσα δὲ φωνὴν νὰ μοῦ λέγῃ , « Σήκω , Πέτρε , σφάξε καὶ φάγε » .
Ἐγὼ ὅμως εἶπα , « Ἐπ᾽ οὐδενὶ λόγῳ , Κύριε , διότι μολυσμένον ἢ ἀκάθαρτον δὲν ἐμπῆκε ποτὲ στὸ στόμα μου » .
Ἡ φωνὴ μοῦ ἀπεκρίθη διὰ δευτέραν φορὰν ἀπὸ τὸν οὐρανόν , « Ἐκεῖνα ποὺ ὁ Θεὸς ἐκαθάρισε , δὲν πρέπει σὺ νὰ τὰ θεωρῇς ἀκάθαρτα » .
Τοῦτο ἔγινε τρεῖς φορὲς καὶ πάλιν ἁρπάχθηκαν ὅλα εἰς τὸν οὐρανόν .
Ἀκριβῶς τὴν στιγμὴν ἐκείνην ἦλθαν τρεῖς ἄνδρες εἰς τὸ σπίτι ὅπου ἔμενα , οἱ ὁποῖοι ἦσαν σταλμένοι σ᾽ ἐμὲ ἀπὸ τὴν Καισάρειαν .
Τὸ Πνεῦμα τότε μοῦ εἶπε νὰ πάω μαζί τους χωρὶς κανένα δισταγμόν . Ἦλθαν μαζί μου καὶ οἱ ἕξη αὐτοὶ ἀδελφοὶ καὶ ἐμπήκαμε εἰς τὸ σπίτι τοῦ ἀνθρώπου .
Αὐτὸς μᾶς εἶπε πῶς εἶδε τὸν ἄγγελον ἐνώπιόν του εἰς τὸ σπίτι του , καὶ ὅτι τοῦ εἶπε , « Στεῖλε εἰς τὴν Ἰόππην ἀνθρώπους καὶ κάλεσε τὸν Σίμωνα ποὺ ἐπονομάζεται Πέτρος ,
ὁ ὁποῖος θὰ σοῦ πῇ λόγια , μὲ τὰ ὁποῖα θὰ σωθῇς σὺ καὶ ὅλοι οἱ οἰκιακοί σου » .
Ὅταν ἄρχισα νὰ μιλῶ , ἦλθε εἰς αὐτοὺς τὸ Πνεῦμα τὸ Ἅγιον ὅπως καὶ σ᾽ ἐμᾶς εἰς τὴν ἀρχήν .
Καὶ θυμήθηκα τὸν λόγον τοῦ Κυρίου : « Ὁ Ἰωάννης ἐβάπτισε μὲ νερό , σεῖς ὅμως θὰ βαπτισθῆτε μὲ Πνεῦμα Ἅγιον » .
Ἐὰν λοιπὸν ὁ Θεὸς τοὺς ἔδωκε τὴν ἴδια δωρεὰ ὅπως καὶ σ᾽ ἐμᾶς , ὅταν ἐπιστέψαμε εἰς τὸν Κύριον Ἰησοῦν Χριστόν , ποιός ἤμουν ἐγὼ γιὰ νὰ μπορέσω νὰ ἐμποδίσω τὸν Θεόν ; » .
Ὅταν ἄκουσαν αὐτά , ἡσύχασαν καὶ ἐδόξαζαν τὸν Θεὸν καὶ ἔλεγαν , « Ὥστε καὶ εἰς τοὺς ἐθνικοὺς ἔδωκε ὁ Θεὸς μετάνοιαν ποὺ ὁδηγεῖ εἰς ζωήν » .
Ἐκεῖνοι ποὺ εἶχαν διασπαρῆ ἕνεκα τοῦ διωγμοῦ , ποὺ ἔγινε ἐξ αἰτίας τοῦ Στεφάνου , ἔφθασαν μέχρι τῆς Φοινίκης καὶ τῆς Κύπρου καὶ τῆς Ἀντιοχείας , ἀλλὰ δὲν ἐκήρυτταν τὸν λόγον σὲ κανένα παρὰ μόνον σὲ Ἰουδαίους .
Μερικοὶ ἀπὸ αὐτοὺς ἦσαν Κύπριοι καὶ Κυρηναῖοι , οἱ ὁποῖοι , ὅταν ἐμπῆκαν εἰς τὴν Ἀντιόχειαν , ἐμιλοῦσαν εἰς τοὺς ἑλληνιστὰς κηρύττοντες τὸ χαρμόσυνον ἄγγελμα περὶ τοῦ Κυρίου Ἰησοῦ .
Καὶ τὸ χέρι τοῦ Κυρίου ἦτο μαζί τους καὶ μεγάλος ἀριθμὸς ἐπίστεψε καὶ ἐπέστρεψε εἰς τὸν Κύριον .
Ἔφθασε δὲ ἡ εἴδησις γι᾽ αὐτοὺς εἰς τὰ αὐτιὰ τῆς ἐκκλησίας τῶν Ἱεροσολύμων καὶ ἔστειλαν τὸν Βαρνάβαν ἕως τὴν Ἀντιόχειαν .
Ὅταν αὐτὸς ἔφθασε καὶ εἶδε τὴν χάριν τοῦ Θεοῦ , ἐχάρηκε καὶ παρώτρυνε ὅλους νὰ παραμένουν πιστοὶ εἰς τὸν Κύριον μὲ σταθερὴ καρδιά ,
διότι ἦτο πραγματικὰ ἄνθρωπος ἀγαθὸς καὶ γεμᾶτος Πνεῦμα Ἅγιον καὶ πίστιν . Ἀρκετὸς δὲ λαὸς προσετέθη εἰς τὸν Κύριον .
Τότε ὁ Βαρνάβας ἀνεχώρησε εἰς τὴν Ταρσὸν διὰ νὰ ζητήσῃ τὸν Σαῦλον καὶ ὅταν τὸν εὑρῆκε τὸν ἔφερε εἰς τὴν Ἀντιόχειαν .
Ἔμειναν δὲ ἕναν ὁλόκληρο χρόνο εἰς τὴν ἐκκλησίαν καὶ ἐδίδαξαν πλῆθος πολύ . Εἰς τὴν Ἀντιόχειαν οἱ μαθηταὶ ὠνομάσθησαν διὰ πρώτην φορὰν Χριστιανοί .
Κατὰ τὰς ἡμέρας αὐτὰς κατέβηκαν προφῆται ἀπὸ τὰ Ἱεροσόλυμα εἰς τὴν Ἀντιόχειαν .
Ἕνας δὲ ἀπὸ αὐτούς , ὀνομαζόμενος Ἄγαβος , ἐσηκώθηκε καὶ προεῖπε διὰ τοῦ Πνεύματος , ὅτι θὰ ἐγίνετο μεγάλη πεῖνα εἰς ὅλην τὴν οἰκουμένην , ἡ ὁποία καὶ ἔγινε ἐπὶ Κλαυδίου Καίσαρος .
Ἀπεφάσισαν δὲ οἱ μαθηταὶ νὰ στείλῃ ὁ καθένας , ἀνάλογα πρὸς τὴν οἰκονομικήν του κατάστασιν , βοήθειαν εἰς τοὺς ἀδελφοὺς ποὺ κατοικοῦσαν εἰς τὴν Ἰουδαίαν .
Αὐτὸ καὶ ἔκαναν καὶ τὴν ἀπέστειλαν εἰς τοὺς πρεσβυτέρους διὰ τοῦ Βαρνάβα καὶ τοῦ Σαύλου .
Κατ᾽ ἐκεῖνον τὸν καιρὸν ὁ Ἡρώδης ὁ βασιλεὺς ἔβαλε χέρι σὲ μερικοὺς ποὺ ἀνῆκαν εἰς τὴν ἐκκλησίαν διὰ νὰ τοὺς κακοποιήσῃ .
Ἐφόνευσε μὲ μάχαιραν τὸν Ἰάκωβον , τὸν ἀδελφὸν τοῦ Ἰωάννου .
Καὶ ὅταν εἶδε ὅτι αὐτὸ ἐπροξένησε εὐχαρίστησιν εἰς τοὺς Ἰουδαίους , ἐπροχώρησε νὰ συλλάβῃ καὶ τὸν Πέτρον · ἦσαν δὲ τότε αἱ ἡμέραι τῆς ἑορτῆς τῶν ἀζύμων .
Καὶ ὅταν τὸν ἔπιασε , τὸν ἔβαλε εἰς τὴν φυλακὴν καὶ τὸν παρέδωκε σὲ τέσσερις τετράδες στρατιωτῶν , διὰ νὰ τὸν φυλάττουν , διότι ἤθελε νὰ τὸν παρουσιάσῃ εἰς τὸν λαὸν μετὰ τὸ Πάσχα .
Καὶ ἔτσι ὁ Πέτρος ἐκρατεῖτο εἰς τὴν φυλακὴν ἀλλ᾽ ἐγίνετο ἀπὸ τὴν ἐκκλησίαν ἔνθερμη προσευχὴ γι᾽ αὐτὸν εἰς τὸν Θεόν .
Τὴν νύχτα πρὸ τῆς ἡμέρας , κατὰ τὴν ὁποίαν ἔμελλε ὁ Ἡρώδης νὰ τὸν παρουσιάσῃ , ὁ Πέτρος , δεμένος μὲ δύο ἁλυσίδες , ἐκοιμότανε μεταξὺ δὺο στρατιωτῶν , καὶ φρουροὶ ἐμπρὸς στὴν πόρτα ἐφύλατταν τὴν φυλακήν .
Αἴφνης ἦλθε ἄγγελος Κυρίου καὶ ἔλαμψε φῶς εἰς τὸ κελλί . Ἀφοῦ ἐκτύπησε τὴν πλευρὰν τοῦ Πέτρου , τὸν ἐξύπνησε καὶ τοῦ εἶπε , « Σήκω γρήγορα » . Καὶ ἔπεσαν οἱ ἁλυσίδες ἀπὸ τὰ χέρια του .
Καὶ ὁ ἄγγελος τοῦ εἶπε , « Ζώσου καὶ φόρεσε τὰ σανδάλια σου » . Καὶ τὸ ἔκανε . Ὕστερα τοῦ εἶπε , « Φόρεσε τὸν μανδύα σου καὶ ἀκολούθησέ με » .
Καὶ ἐβγῆκε ἔξω καὶ τὸν ἀκολούθησε καὶ δὲν εἶχε συνείδησιν ὅτι εἶναι ἀληθινὸν ἐκεῖνο ποὺ ἐγίνετο διὰ τοῦ ἀγγέλου , ἀλλ᾽ ἐνόμιζε ὅτι βλέπει ὅραμα .
Ἐπέρασαν τὸ πρῶτον φυλάκιον καὶ τὸ δεύτερον , καὶ ἔφθασαν εἰς τὴν πύλην τὴν σιδηρᾶν ποὺ ὡδηγοῦσε εἰς τὴν πόλιν καὶ ἡ ὁποία μόνη της ἄνοιξε διὰ νὰ περάσουν . Ἀφοῦ ἐβγῆκαν , ἐπροχώρησαν σ᾽ ἕνα στενὸ δρόμο , καὶ ἀμέσως ὁ ἄγγελος τὸν ἄφησε .
Ὅταν συνῆλθε ὁ Πέτρος εἶπε , « Τώρα καταλαβαίνω ὅτι ἀληθινὰ ἔστειλε ὁ Κύριος τὸν ἄγγελόν του καὶ μὲ ἔσωσε ἀπὸ τὸ χέρι τοῦ Ἡρώδη καὶ ἀπὸ κάθε τι ποὺ ἐπερίμενε ὁ Ἰουδαϊκὸς λαός » .
ὅταν ἀνεγνώρισε αὐτό , ἐπῆγε εἰς τὸ σπίτι τῆς Μαρίας , τῆς μητέρας τοῦ Ἰωάννου , ὁ ὁποῖος ὀνομάζεται καὶ Μᾶρκος , ὅπου ἦσαν ἀρκετοὶ μαζεμένοι καὶ προσηύχοντο .
Ὅταν ἐκτύπησε τὴν ἐξωτερικὴ πόρτα , ἦλθε μιὰ ὑπηρέτρια , ποὺ ὠνομάζετο Ρόδη , διὰ νὰ ἰδῇ ποιός ἦτο ,
καὶ ὅταν ἀνεγνώρισε τὴν φωνὴν τοῦ Πέτρου , ἀπὸ τὴν χαράν της δὲν ἄνοιξε τὴν πόρτα , ἀλλὰ ἔτρεξε μέσα καὶ τοὺς εἶπε ὅτι ὁ Πέτρος ἦτο ἔξω εἰς τὴν πόρτα .
Αὐτοὶ τῆς εἶπαν , « Εἶσαι τρελλή » . Ἀλλ᾽ ἐκείνη ἐπέμενε ὅτι ἔτσι ἔχουν τὰ πράγματα . Τότε αὐτοὶ εἶπαν , « Θὰ εἶναι ὁ ἄγγελός του » .
Ὁ Πέτρος ἐξακολουθοῦσε νὰ κτυπᾷ . Ὅταν δὲ ἄνοιξαν , τὸν εἶδαν καὶ ἐξεπλάγησαν .
Ἀφοῦ τοὺς ἔκανε μὲ τὸ χέρι νεῦμα νὰ σιγήσουν , τοὺς διηγήθηκε πῶς ὁ Κύριος τὸν ἔβγαλε ἀπὸ τὴν φυλακὴν καὶ εἶπε , « Ἀναγγείλατε αὐτὸ εἰς τὸν Ἰάκωβον καὶ εἰς τοὺς ἀδελφούς » . Ὕστερα ἔφυγε καὶ ἐπῆγε εἰς ἄλλον τόπον .
Ὅταν ἐξημέρωσε , ἐθορυβήθησαν πολὺ οἱ στρατιῶται περὶ τοῦ τί ἆραγε νὰ ἔγινε ὁ Πέτρος .
Ὁ δὲ Ἡρώδης ἀφοῦ τὸν ἐζήτησε καὶ δὲν τὸν εὑρῆκε , ἀνέκρινε τοὺς φρουροὺς καὶ διέταξε νὰ ὁδηγηθοῦν πρὸς ἐκτέλεσιν , αὐτὸς δὲ κατέβηκε ἀπὸ τὴν Ἰουδαίαν καὶ παρέμενε εἰς τὴν Καισάρειαν .
Ὁ Ἡρώδης ἦτο πολὺ ὠργισμένος κατὰ τῶν κατοίκων τῆς Τύρου καὶ τῆς Σιδῶνος , οἱ ὁποῖοι ἐκ συμφώνου παρουσιάσθησαν εἰς αὐτὸν καὶ ἀφοῦ ἐκέρδησαν μὲ τὸ μέρος τους τὸν Βλάστον , τὸν θαλαμηπόλον τοῦ βασιλέως , ἐζητοῦσαν εἰρήνην , διότι ἡ χώρα τους ἐπρομηθεύετο τρόφιμα ἀπὸ τὴν χώραν τοῦ βασιλέως .
Εἰς ὡρισμένην ἡμέραν ὁ Ἡρώδης , ἀφοῦ ἐφόρεσε βασιλικὴν στολήν , ἐκάθησε εἰς τὸ βῆμα καὶ τοὺς ἐμιλοῦσε δημοσίᾳ .
Τὸ δὲ πλῆθος ἐφώναζε , « Φωνὴ Θεοῦ εἶναι αὐτὰ καὶ ὄχι ἀνθρώπου » .
Ἀμέσως ἄγγελος Κυρίου τὸν ἐπάταξε , διότι δὲν ἔδωκε τὴν δόξαν εἰς τὸν Θεόν · καὶ τὸν ἔτρωγαν σκουλήκια καὶ ξεψύχησε .
Ἀλλ᾽ ὁ λόγος τοῦ Θεοῦ ηὔξανε καὶ διεδίδετο .
Ὁ δὲ Βαρνάβας καὶ ὁ Σαῦλος , ἀφοῦ ἐξεπλήρωσαν τὴν ἀποστολήν τους , ἐπέστρεψαν ἀπὸ τὴν Ἱερουσαλὴμ παραλαβόντες μαζί τους καὶ τὸν Ἰωάννην , ὁ ὁποῖος ὠνομάζετο ἐπίσης Μᾶρκος .
Εἰς τὴν ἐκκλησίαν τῆς Ἀντιοχείας ὑπῆρχαν μερικοὶ προφῆται καὶ διδάσκαλοι : ὁ Βαρνάβας , ὁ Συμεών , ποὺ ἐπονομάζεται Νίγερ , ὁ Λούκιος ὁ Κυρηναῖος , ὁ Μαναήν , ποὺ εἶχε συναναστραφῆ τὸν Ἡρώδην τὸν τετράρχην , καὶ ὁ Σαῦλος .
Ἐνῷ δὲ ὑπηρετοῦσαν τὸν Κύριον καὶ ἐνήστευαν , εἶπε τὸ Πνεῦμα τὸ Ἅγιον , « Ξεχωρίστε μου τὸν Βαρνάβαν καὶ τὸν Σαῦλον εἰς τὸ ἔργον , εἰς τὸ ὁποῖον τοὺς προσκάλεσα .
Τότε ἀφοῦ ἐνήστευσαν καὶ προσευχήθηκαν καὶ ἔβαλαν ἐπάνω τους τὰ χέρια , τοὺς ἄφησαν ἐλευθέρους νὰ φύγουν .
Τότε οἱ ἀπεσταλμένοι αὐτοὶ τοῦ Πνεύματος τοῦ Ἁγίου κατέβηκαν εἰς τὴν Σελεύκειαν καὶ ἀπ᾽ ἐκεῖ ἔπλευσαν εἰς τὴν Κύπρον .
Ὅταν ἔφθασαν εἰς τὴν Σαλαμῖνα , ἐκήρυτταν τὸν λόγον τοῦ Θεοῦ εἰς τὰς συναγωγὰς τῶν Ἰουδαίων · εἶχαν δὲ καὶ τὸν Ἰωάννην βοηθόν .
Ὅταν εἶχαν διέλθει ὅλην τὴν νῆσον μέχρι τῆς Πάφου , συνήντησαν κάποιον μάγον , Ἰουδαῖον ψευδοπροφήτην , ὀνομαζόμενον Βαριησοῦν .
Αὐτὸς ἦτο μαζὶ μὲ τὸν Σέργιον Παῦλον τὸν ἀνθύπατον , ἄνθρωπον συνετόν , ὁ ὁποῖος προσκάλεσε τὸν Βαρνάβαν καὶ τὸν Σαῦλον καὶ ἐζήτησε νὰ ἀκούσῃ τὸν λόγον τοῦ Θεοῦ .
Ἀλλ᾽ ὁ Ἐλύμας ὁ μάγος — ἔτσι μεταφράζεται τὸ ὄνομά του — ἀντιστεκότανε καὶ ἐζητοῦσε νὰ ἀποτρέψῃ τὸν ἀνθύπατον ἀπὸ τὴν πίστιν .
Τότε ὁ Σαῦλος , ὁ γνωστὸς καὶ ὡς Παῦλος , γεμᾶτος Πνεῦμα Ἅγιον , ἔστρεψε τὸ βλέμμα πρὸς αὐτὸν
καὶ εἶπε , « Σὺ ποὺ εἶσαι γεμᾶτος ἀπὸ κάθε δόλον καὶ ραδιουργίαν , υἱὲ τοῦ διαβόλου , ποὺ ἐχθρεύεσαι κάθε τι καλό , δὲν θὰ παύσῃς νὰ διαστρέφῃς τοὺς ἴσιους δρόμους τοῦ Κυρίου ;
Καὶ τώρα νά , τὸ χέρι τοῦ Κυρίου θὰ σὲ χτυπήσῃ · θὰ εἶσαι τυφλὸς καὶ δὲν θὰ βλέπῃς τὸν ἥλιον ἐπὶ ἕνα διάστημα » . Ἀμέσως δὲ ἔπεσε ἐπάνω του θαμπάδα καὶ σκοτάδι καὶ περιεφέρετο ἐδῶ καὶ ἐκεῖ ζητῶντας νὰ τὸν ὁδηγήσουν ἀπὸ τὸ χέρι .
Ὅταν ὁ ἀνθύπατος εἶδε τὸ γεγονός , ἐπίστεψε καὶ ἦτο κατάπληκτος διὰ τὴν διδασκαλίαν τοῦ Κυρίου .
Ὁ Παῦλος καὶ ὅσοι ἦσαν μαζί του ἀνεχώρησαν ἀπὸ τὴν Πάφον καὶ ἦλθαν εἰς τὴν Πέργην τῆς Παμφυλίας , ἀλλ᾽ ὁ Ἰωάννης τοὺς ἄφησε καὶ ἐπέστρεψε εἰς τὰ Ἱεροσόλυμα .
Ἀπὸ τὴν Πέργην ἐπροχώρησαν καὶ ἔφθασαν εἰς τὴν Ἀντιόχειαν τῆς Πισιδίας , τὴν δὲ ἡμέραν τοῦ Σαββάτου ἐμπῆκαν εἰς τὴν συναγωγὴν καὶ ἐκάθησαν .
Ὕστερα ἀπὸ τὴν ἀνάγνωσιν τοῦ Νόμου καὶ τῶν Προφητῶν ἔστειλαν οἱ ἀρχισυνάγωγοι νὰ τοὺς ποῦν : « Ἄνδρες ἀδελφοί , ἐὰν ἔχετε νὰ πῆτε τίποτε πρὸς νουθεσίαν τοῦ λαοῦ , πέστε το » .
Ὁ Παῦλος ἐσηκώθηκε , ἔκανε νεῦμα μὲ τὸ χέρι του , καὶ εἶπε , « Ἄνδρες Ἰσραηλῖται καὶ οἱ φοβούμενοι τὸν Θεόν , ἀκοῦστε .
Ὁ Θεὸς τοῦ Ἰσραηλιτικοῦ λαοῦ ἐδιάλεξε τοὺς πατέρας μας καὶ ἀνύψωσε τὸν λαόν , ὅταν ἔμεναν σὰν ξένοι εἰς τὴν γῆν τῆς Αἰγύπτου , καὶ τοὺς ἔβγαλε ἀπὸ ἐκεῖ μὲ δύναμιν μεγάλην .
Ἐπὶ σαράντα περίπου χρόνια ὑπέφερε τοὺς κακοὺς των τρόπους εἰς τὴν ἔρημον .
Ὕστερα ἐξωλόθρευσε εἰς τὴν Χαναὰν ἑπτὰ ἔθνη , τὴν χώραν τῶν ὁποίων τοὺς ἔδωκεν ὡς κληρονομίαν .
Κατόπιν , ἐπὶ τετρακόσια πενῆντα περίπου χρόνια , ἔδωκε κριτὰς μέχρι τοῦ Σαμουὴλ τοῦ προφήτου .
Ἀπὸ τότε ἐζήτησαν βασιλέα καὶ τοὺς ἔδωκεν ὁ Θεὸς τὸν Σαούλ , τὸν υἱὸν τοῦ Κὶς ἀπὸ τὴν φυλὴν τοῦ Βενιαμίν , ἐπὶ σαράντα χρόνια ·
καὶ μετὰ τὴν ἀπομάκρυνσίν του , ἤγειρε τὸν Δαυῒδ διὰ βασιλέα των , διὰ τὸν ὁποῖον ἔδωκε καὶ τὴν ἑξῆς μαρτυρίαν : Εὑρῆκα τὸν Δαυΐδ , τὸν υἱὸν τοῦ Ἰεσσαί , ἄνδρα κατὰ τὴν καρδιά μου , ὁ ὁποῖος θὰ κάνῃ ὅλα τὰ θελήματά μου .
Αὐτὸς εἶναι ὁ ἄνθρωπος , ἀπὸ τοὺς ἀπογόνους τοῦ ὁποίου ὁ Θεός , σύμφωνα μὲ τὴν ὑπόσχεσίν του , ἔφερε εἰς τὸν Ἰσραὴλ Σωτῆρα , τὸν Ἰησοῦν ,
πρὶν δὲ ἔλθῃ εἶχε ἤδη κηρύξει ὁ Ἰωάννης βάπτισμα μετανοίας εἰς ὅλον τὸν λαὸν τοῦ Ἰσραήλ .
Καὶ ὅταν ὁ Ἰωάννης ἦτο πρὸς τὸ τέλος τῆς ἀποστολῆς του , ἔλεγε , « Ποιός νομίζετε ὅτι εἶμαι ; Ὄχι , δὲν εἶμαι ἐγώ · ἀλλ᾽ ὕστερα ἀπὸ ἐμὲ ἔρχεται ἕνας , τοῦ ὁποίου δὲν εἶμαι ἄξιος νὰ λύσω τὸ ὑπόδημα ἀπὸ τὰ πόδια του » .
Ἄνδρες ἀδελφοί , ἀπόγονοι τοῦ Ἀβραὰμ καὶ ὅσοι μεταξύ σας εἶσθε ἐκ τῶν φοβουμένων τὸν Θεόν , σ᾽ ἐσᾶς ἐστάλη τὸ κήρυγμα τῆς σωτηρίας αὐτῆς ·
διότι οἱ κατοικοῦντες τὴν Ἱερουσαλὴμ καὶ οἱ ἄρχοντές των ἠγνόησαν αὐτόν , καὶ ἔτσι καταδικάσαντες αὐτὸν ἐπραγματοποίησαν τὰ λόγια τῶν προφητῶν ποὺ διαβάζονται κάθε Σάββατον ,
καὶ χωρὶς νὰ βροῦν καμμίαν αἰτίαν θανάτου , ἐζήτησαν ἀπὸ τὸν Πιλᾶτον νὰ θανατωθῇ .
Ὅταν ἐξεπλήρωσαν ὅλα ὅσα εἶχαν γραφῆ δι᾽ αὐτόν , τὸν κατέβασαν ἀπὸ τὸν σταυρὸν καὶ τὸν ἔβαλαν σὲ μνημεῖον .
Ὁ Θεὸς ὅμως τὸν ἀνέστησε ἐκ νεκρῶν ,
καὶ κατὰ τὸ διάστημα πολλῶν ἡμερῶν ἐφανερώθηκε εἰς ἐκείνους ποὺ εἶχαν ἀνεβῆ μαζί του ἀπὸ τὴν Γαλιλαίαν εἰς τὴν Ἱερουσαλήμ , καὶ οἱ ὁποῖοι εἶναι μάρτυρές του εἰς τὸν λαόν .
Καὶ ἐμεῖς σᾶς φέρομεν τὸ χαρμόσυνον ἄγγελμα , ὅτι τὴν ὑπόσχεσιν , ποὺ ἔδωκε ὁ Θεὸς εἰς τοὺς πατέρας ,
τὴν ἐπραγματοποίησε σ᾽ ἐμᾶς τοὺς ἀπογόνους των μὲ τὸ νὰ ἀναστήσῃ τὸν Ἰησοῦν , ὅπως εἶναι γραμμένον καὶ εἰς τὸν δεύτερον Ψαλμόν : Υἱός μου εἶσαι σύ , ἐγὼ σήμερα σὲ ἐγέννησα .
Ὅτι δὲ τὸν ἀνέστησε ἐκ νεκρῶν διὰ νὰ μὴ ἐπιστρέψῃ ποτὲ εἰς τὴν φθοράν , τὸ εἶπε ὡς ἑξῆς : Θὰ σᾶς δώσω τὰς ἱερὰς καὶ βεβαίας εὐλογίας ποὺ ὑποσχέθηκα εἰς τὸν Δαυΐδ .
Διὰ τοῦτο καὶ εἰς ἄλλον Ψαλμὸν λέγει : Δὲν θὰ ἐπιτρέψῃς ὁ ὅσιός σου νὰ ἰδῇ φθοράν .
Καὶ ὁ μὲν Δαυΐδ , ἀφοῦ ὑπηρέτησε , εἰς τὸν καιρόν του , τὰ σχέδια τοῦ Θεοῦ , ἐπέθανε καὶ ἐνταφιάσθηκε κοντὰ εἰς τοὺς πατέρας του καὶ ἐγνώρισε φθοράν .
Ἐκεῖνος ὅμως ποὺ ὁ Θεὸς ἀνέστησε δὲν εἶδε φθοράν .
Μάθετε , λοιπόν , ἄνδρες ἀδελφοί , ὅτι δι᾽ αὐτοῦ κηρύττεται σ᾽ ἐσᾶς ἄφεσις ἁμαρτιῶν
καὶ δι᾽ αὐτοῦ καθένας ποὺ πιστεύει δικαιώνεται ἀπὸ ὅλα ὅσα δὲν ἠμπορούσατε νὰ δικαιωθῆτε μὲ τὸν Μωσαϊκὸν νόμον .
Προσέχετε λοιπὸν μὴ τυχὸν πραγματοποιηθῇ σ᾽ ἐσᾶς ἐκεῖνο ποὺ ἐλέχθη ἀπὸ τοὺς προφήτας :
Ἰδέτε σεῖς οἱ καταφρονηταί , θαυμάσατε καὶ ἀφανισθῆτε , διότι ἐγὼ κάνω ἕνα ἔργον εἰς τὰς ἡμέρας σας , ἔργον ποὺ ποτὲ δὲν θὰ τὸ πιστέψετε , ἐὰν κάποιος σᾶς τὸ διηγηθῇ » .
Ἐνῷ ἔβγαιναν ἀπὸ τὴν συναγωγὴν τῶν Ἰουδαίων , οἱ ἐθνικοὶ παρακαλοῦσαν νὰ τοὺς κηρυχθοῦν τὰ λόγια αὐτὰ κατὰ τὸ ἑπόμενον Σάββατον .
Ὅταν διελύθη ἡ συναγωγή , πολλοὶ ἀπὸ τοὺς Ἰουδαίους καὶ τοὺς προσηλύτους εἰς τὸν Ἰουδαϊσμὸν ἀκολούθησαν τὸν Παῦλον καὶ τὸν Βαρνάβαν , οἱ ὁποῖοι τοὺς ἐμιλοῦσαν καὶ τοὺς ἔπειθαν νὰ μένουν στερεοὶ εἰς τὴν χάριν τοῦ Θεοῦ .
Τὸ ἑπόμενον Σάββατον σχεδὸν ὅλη ἡ πόλις ἐμαζεύθηκε διὰ νὰ ἀκούσῃ τὸν λόγον τοῦ Θεοῦ .
Ἀλλ᾽ ὅταν οἱ Ἰουδαῖοι εἶδαν τὰ πλήθη , κατελήφθησαν ἀπὸ φθόνον καὶ μὲ ὑβριστικὴν γλῶσσαν ἔφερναν ἀντιρρήσεις εἰς ὅσα ἔλεγε ὁ Παῦλος .
Ὁ Παῦλος ὅμως καὶ ὁ Βαρνάβας γεμᾶτοι θάρρος εἶπαν , « Ἦτο ἀναγκαῖον νὰ κηρυχθῇ ὁ λόγος τοῦ Θεοῦ πρῶτα σ᾽ ἐσᾶς . Ἐπειδὴ ὅμως τὸν ἀποκρούετε καὶ δὲν κρίνετε τοὺς ἑαυτούς σας ἀξίους τῆς αἰωνίου ζωῆς , στρεφόμεθα τώρα πρὸς τὰ ἔθνη .
Διότι ἔτσι μᾶς διέταξε ὁ Κύριος : Σὲ ἔχω θέσει νὰ εἶσαι φῶς εἰς τὰ ἔθνη , νὰ εἶσαι τὸ μέσον σωτηρίας μὲχρις ἐσχάτων τῆς γῆς » .
Ὅταν ἄκουσαν αὐτὰ οἱ ἐθνικοί , ἐχάρησαν καὶ ἐδέχθησαν τὸν λόγον τοῦ Κυρίου καὶ ἐπίστεψαν ὅσοι εἶχαν ταχθῆ εἰς ζωὴν αἰώνιον ,
ὁ δὲ λόγος τοῦ Θεοῦ διεδίδετο σ᾽ ὅλην τὴν χώραν .
Ἀλλ᾽ οἱ Ἰουδαῖοι παρεκίνησαν τὰς εὐσεβεῖς γυναῖκας καὶ τὰς γυναῖκας καλῆς τάξεως καὶ τοὺς προὔχοντας τῆς πόλεως καὶ ἤγειραν διωγμὸν ἐναντίον τοῦ Παύλου καὶ τοῦ Βαρνάβα καὶ τοὺς ἔδιωξαν ἔξω ἀπὸ τὰ ὅριά τους .
Αὐτοί , ἀφοῦ ἐτίναξαν ἐναντίον τους τὴν σκόνιν τῶν ποδιῶν τους , ἦλθαν εἰς Ἰκόνιον .
Οἱ δὲ μαθηταὶ ἦσαν γεμᾶτοι χαρὰν καὶ Πνεῦμα Ἅγιον .
Εἰς τὸ Ἰκόνιον παρομοίως ἐμπῆκαν εἰς τὴν συναγωγὴν τῶν Ἰουδαίων καὶ μίλησαν μὲ τέτοιον τρόπο ὥστε μεγάλο πλῆθος ἀπὸ Ἰουδαίους καὶ Ἕλληνας ἐπίστεψαν .
Οἱ Ἰουδαῖοι ὅμως ποὺ δὲν ἐπείθοντο , ξεσήκωσαν τοὺς ἐθνικοὺς καὶ ἐδηλητηρίασαν τὰς σκέψεις των κατὰ τῶν ἀδελφῶν .
Ὁ Παῦλος καὶ ὁ Βαρνάβας ἔμειναν ἐκεῖ καὶ μιλοῦσαν μὲ θάρρος ἐμπιστευόμενοι εἰς τὸν Κύριον , ὁ ὁποῖος ἐπιβεβαίωνε τὸν λόγον τῆς χάριτός του μὲ τὰ θαύματα καὶ τὰ τέρατα ποὺ ἐγίνοντο διὰ τῶν χειρῶν των .
Διαιρέθηκε δὲ ὁ πληθυσμὸς τῆς πόλεως , καὶ ἄλλοι μὲν ἦσαν μὲ τοὺς Ἰουδαίους , ἄλλοι δὲ μὲ τοὺς ἀποστόλους .
Ὅταν δὲ καὶ οἱ ἐθνικοὶ καὶ οἱ Ἰουδαῖοι , μαζὶ μὲ τοὺς ἄρχοντάς των , ἐκινήθησαν διὰ νὰ τοὺς κακοποιήσουν καὶ τοὺς λιθοβολήσουν ,
αὐτοὶ τὸ ἀντελήφθησαν καὶ κατέφυγαν εἰς τὰς πόλεις τῆς Λυκαονίας , Λύστραν καὶ Δέρβην καὶ τὰ περίχωρα ,
καὶ ἐκεῖ ἐξακολουθοῦσαν νὰ κηρύττουν τὸ εὐαγγέλιον .
Εἰς τὴν Λύστραν ἔμενε κάποιος μὲ ἀδύνατα πόδια · ἦτο χωλὸς ἀπὸ τὴν κοιλιὰ τῆς μητέρας του καὶ δὲν εἶχε ποτὲ περπατήσει .
Αὐτὸς ἄκουε τὸν Παῦλον νὰ μιλῇ , καὶ ὁ Παῦλος , ἀφοῦ τὸν ἐκύτταξε προσεκτικὰ καὶ εἶδε ὅτι ἔχει πίστιν νὰ σωθῇ ,
εἶπε μὲ δυνατὴν φωνήν , « Σήκω στὰ πόδια σου ὀρθός » . Καὶ ἐκεῖνος πετάχθηκε ἐπάνω καὶ περπατοῦσε .
Ὅταν τὰ πλήθη εἶδαν τί ἔκανε ὁ Παῦλος , ὕψωσαν τὴν φωνήν τους καὶ εἶπαν εἰς τὴν γλῶσσαν τῆς Λυκαονίας , « Οἱ θεοὶ ὑπὸ μορφὴν ἀνθρώπων κατέβηκαν σ᾽ ἐμᾶς » .
Καὶ ὠνόμαζαν τὸν μὲν Βαρνάβαν Δία τὸν δὲ Παῦλον Ἑρμῆν , ἐπειδὴ αὐτὸς ἦτο ὁ κύριος ὁμιλητής .
Ὁ ἱερεὺς τοῦ ναοῦ τοῦ Διός , ποὺ ἦτο ἔξω ἀπὸ τὴν πόλιν τους , ἔφερε ταύρους καὶ στεφάνια εἰς τὰς πύλας καὶ ἤθελε μαζὶ μὲ ὅλον τὸν λαὸν νὰ προσφέρῃ θυσίαν .
Ὅταν τὸ ἄκουσαν οἱ ἀπόστολοι Βαρνάβας καὶ Παῦλος , ἐξέσχισαν τὰ ἐνδύματά τους καὶ ἔτρεξαν μέσα εἰς τὸ πλῆθος
φωνάζοντας , « Ἄνδρες , τί εἶναι αὐτὰ ποὺ κάνετε ; Καὶ ἐμεῖς ἄνθρωποι εἴμεθα ὁμοιοπαθεῖς μ᾽ ἐσᾶς καὶ σᾶς κηρύττομεν τὸ χαρμόσυνον ἄγγελμα διὰ νὰ ἐπιστρέψετε ἀπὸ αὐτὰ τὰ μάταια πράγματα εἰς τὸν Θεὸν τὸν ζωντανόν , ὁ ὁποῖος ἐδημιούργησε τὸν οὐρανὸν καὶ τὴν γῆν καὶ τὴν θάλασσαν καὶ ὅλα ὅσα ὑπάρχουν σ᾽ αὐτά .
Εἰς τὰς παρελθούσας γενεὰς ἄφησε ὅλα τὰ ἔθνη νὰ ἀκολουθοῦν τὸν δικόν τους δρόμον ,
ἂν καὶ δὲν ἄφησε τὸν ἑαυτόν του χωρὶς μαρτυρίαν , διότι σᾶς εὐεργετοῦσε μὲ τὸ νὰ στέλλῃ βροχὴν ἀπὸ τὸν οὐρανὸν καὶ ἐποχὰς καρποφόρους , μὲ τὸ νὰ γεμίζῃ μὲ τρόφιμα καὶ χαρὰν τὴν καρδιά σας » .
Καὶ μὲ τὰ λόγια αὐτά , μόλις συνεκράτησαν τὰ πλήθη , ὥστε νὰ μὴ τοὺς προσφέρουν θυσίαν .
Ἦλθαν ὅμως ἀπὸ τὴν Ἀντιόχειαν καὶ τὸ Ἰκόνιον Ἰουδαῖοι , οἱ ὁποῖοι ἀφοῦ ἔπεισαν τὰ πλήθη καὶ ἐλιθοβόλησαν τὸν Παῦλον , τὸν ἔσυραν ἔξω ἀπὸ τὴν πόλιν , ἐπειδὴ ἐνόμισαν ὅτι εἶχε πεθάνει .
Ἀλλ᾽ ὅταν οἱ μαθηταὶ τὸν περικύκλωσαν , ἐσηκώθηκε καὶ ἐμπῆκε εἰς τὴν πόλιν , καὶ τὴν ἑπομένην ἡμέραν ἔφυγε μαζὶ μὲ τὸν Βαρνάβαν διὰ τὴν Δέρβην .
Ἀφοῦ ἐκήρυξαν τὸ εὐαγγέλιον εἰς τὴν πόλιν ἐκείνην καὶ ἔκαναν ἀρκετοὺς μαθητάς , ἐπέστρεψαν εἰς τὴν Λύστραν , τὸ Ἰκόνιον καὶ τὴν Ἀντιόχειαν ,
ὅπου ἐστήριζαν τὰς ψυχὰς τῶν μαθητῶν καὶ τοὺς παρώτρυναν νὰ μένουν σταθεροὶ εἰς τὴν πίστιν , λέγοντες ὅτι πρέπει νὰ περάσωμεν ἀπὸ πολλὰς θλίψεις διὰ νὰ μποῦμε εἰς τὴν βασιλείαν τοῦ Θεοῦ .
Ἀφοῦ δὲ διώρισαν πρεσβυτέρους εἰς κάθε ἐκκλησίαν , μὲ προσευχὴν καὶ νηστείαν τοὺς ἀφιέρωσαν εἰς τὸν Κύριον , εἰς τὸν ὁποῖον εἶχαν πιστέψει .
Κατόπιν ἐπέρασαν ἀπὸ τὴν Πισιδίαν καὶ ἦλθαν εἰς τὴν Παμφυλίαν
καὶ ἀφοῦ ἐκήρυξαν τὸν λόγον εἰς τὴν Πέργην , κατέβηκαν εἰς τὴν Ἀττάλειαν
καὶ ἀπ᾽ ἐκεῖ ἀπέπλευσαν εἰς τὴν Ἀντιόχειαν , ἀπὸ ὅπου εἶχαν παραδοθῆ εἰς τὴν χάριν τοῦ Θεοῦ διὰ τὸ ἔργον τὸ ὁποῖον ἐξεπλήρωσαν .
Ὅταν ἔφθασαν , συνεκέντρωσαν τὴν ἐκκλησίαν καὶ ἀνήγγειλαν ὅσα ὁ Θεὸς ἔκανε μὲ αὐτοὺς καὶ ὅτι ἄνοιξε εἰς τοὺς ἐθνικοὺς πόρτα πίστεως .
Ἔμειναν δὲ ἐκεῖ ἀρκετὸν χρόνον μαζὶ μὲ τοὺς μαθητάς .
Μερικοὶ ποὺ κατέβηκαν ἀπὸ τὴν Ἰουδαίαν , ἐδίδασκαν τοὺς ἀδελφοὺς ὅτι , ἐὰν δὲν περιτέμνωνται κατὰ τὸ ἔθιμον τοῦ Μωϋσέως , δὲν μποροῦν νὰ σωθοῦν .
Ἐπειδὴ δὲ ὁ Παῦλος καὶ ὁ Βαρνάβας εἶχαν φιλονικείαν καὶ συζήτησιν πολλὴν μαζί τους , ἐκανόνισαν νὰ ἀνεβοῦν ὁ Παῦλος καὶ ὁ Βαρνάβας καὶ μερικοὶ ἄλλοι ἀπὸ αὐτοὺς πρὸς τοὺς ἀποστόλους καὶ τοὺς πρεσβυτέρους εἰς τὴν Ἱερουσαλὴμ διὰ τὸ ζήτημα αὐτό .
Ἀφοῦ ἡ ἐκκλησία τοὺς κατευώδωσε , διήρχοντο τὴν Φοινίκην καὶ τὴν Σαμάρειαν καὶ διηγοῦντο τὴν ἐπιστροφὴν τῶν ἐθνικῶν · αὐτὸ ἐπροξενοῦσε μεγάλην χαρὰν εἰς ὅλους τοὺς ἀδελφούς .
Ὅταν δὲ ἔφθασαν εἰς τὴν Ἱερουσαλήμ , τοὺς ὑπεδέχθη ἡ ἐκκλησία καὶ οἱ ἀπόστολοι καὶ οἱ πρεσβύτεροι , καὶ ἀνήγγειλαν ὅσα ὁ Θεὸς ἔκανε μὲ αὐτούς .
Ξεσηκώθηκαν ὅμως μερικοὶ ἀπὸ τὴν αἵρεσιν τῶν Φαρισαίων , οἱ ὁποῖοι εἶχαν πιστέψει , καὶ ἔλεγαν , « Πρέπει νὰ τοὺς περιτέμνουν καὶ νὰ τοὺς παραγγέλλουν νὰ τηροῦν τὸν νόμον τοῦ Μωϋσέως » .
Τότε ἐμαζεύθηκαν οἱ ἀπόστολοι καὶ οἱ πρεσβύτεροι διὰ νὰ ἐξετάσουν τὸ ζήτημα αὐτό .
Ἀφοῦ δὲ ἔγινε πολλὴ συζήτησις , ἐσηκώθηκε ὁ Πέτρος καὶ τοὺς εἶπε , « Ἄνδρες ἀδελφοί , γνωρίζετε ὅτι ὁ Θεός , ἀπὸ τὰς πρώτας ἡμέρας , ἐδιάλεξε μεταξύ μας ἐμέ , διὰ νὰ ἀκούσουν οἱ ἐθνικοὶ ἀπὸ τὸ στόμα μου τὸν λόγον τοῦ εὐαγγελίου καὶ νὰ πιστέψουν .
Καὶ ὁ καρδιογνώστης Θεὸς ἔδωκε μαρτυρίαν ὑπὲρ αὐτῶν διότι τοὺς ἔδωκε Πνεῦμα Ἅγιον ὅπως καὶ σ᾽ ἐμᾶς
καὶ δὲν ἔκανε καμμίαν διάκρισιν μεταξὺ ἡμῶν καὶ αὐτῶν , διότι διὰ τῆς πίστεως ἐκαθάρισε τὶς καρδιές τους .
Τώρα λοιπόν , γιατί πειράζετε τὸν Θεὸν βάζοντες ζυγὸν εἰς τὸν τράχηλον τῶν μαθητῶν , τὸν ὁποῖον οὔτε οἱ πατέρες μας οὔτε ἐμεῖς μπορέσαμε νὰ βαστάξωμε ;
Ὄχι · πιστεύομεν ὅτι διὰ τῆς χάριτος τοῦ Κυρίου Ἰησοῦ θὰ σωθοῦμε ὅπως καὶ ἐκεῖνοι » .
Τότε ὅλο τὸ πλῆθος ἐσιώπησε καὶ ἄκουαν τὸν Βαρνάβαν καὶ τὸν Παῦλον νὰ διηγοῦνται ὅσα θαύματα καὶ τέρατα ἔκανε ὁ Θεὸς εἰς τὰ ἔθνη δι᾽ αὐτῶν .
Ὅταν αὐτοὶ ἔπαυσαν νὰ μιλοῦν , ἔλαβε τὸν λόγον ὁ Ἰάκωβος καὶ εἶπε , « Ἄνδρες ἀδελφοί , ἀκοῦστέ με .
Ὁ Συμεὼν ἐξήγησε πῶς ἀρχικῶς ὁ Θεὸς ἐφρόντισε νὰ ἀποκτήσῃ ἀπὸ ἐθνικοὺς ἕνα λαὸν ποὺ νὰ φέρῃ τὸ ὄνομά του .
Καὶ σ᾽ αὐτὸ συμφωνοῦν τὰ λόγια τῶν προφητῶν , καθὼς εἶναι γραμμένον :
Ὕστερα θὰ ἐπιστρέψω καὶ θὰ οἰκοδομήσω ἐκ νέου τὴν πεσμένην οἰκίαν τοῦ Δαυΐδ · θὰ οἰκοδομήσω ἐκ νέου τὰ ἐρείπιά της καὶ θὰ τὴν ἀνορθώσω ,
ὥστε οἱ λοιποὶ ἄνθρωποι νὰ ζητήσουν τὸν Κύριον ὡς καὶ ὅλοι οἱ ἐθνικοί , οἱ ὁποῖοι καλοῦνται μὲ τὸ ὄνομά μου , λέγει ὁ Κύριος , ὁ ὁποῖος θὰ πραγματοποιήσῃ ὅλα αὐτά .
Ἀπὸ τοὺς ἀρχαιοτάτους χρόνους εἶναι γνωστὰ εἰς τὸν Θεὸν ὅλα τὰ ἔργα του .
Διὰ τοῦτο ἔχω τὴν γνώμην νὰ μὴ φέρωμεν δυσκολίας εἰς ἐκείνους ἀπὸ τοὺς ἐθνικοὺς ποὺ ἐπιστρέφουν εἰς τὸν Θεόν ,
ἀλλὰ νὰ τοὺς γράψωμεν νὰ ἀπέχουν ἀπὸ τὸν μολυσμὸν τῶν εἰδώλων , ἀπὸ τὴν πορνείαν , ἀπὸ ὅ , τι ἔχει στραγγαλισθῆ καὶ ἀπὸ τὸ αἷμα .
Διότι ὁ Μωϋσῆς , ἀπὸ τοὺς ἀρχαίους χρόνους , ἔχει σὲ κάθε πόλιν ἐκείνους ποὺ τὸν κηρύττουν , ἀφοῦ διαβάζεται κάθε Σάββατον εἰς τὰς συναγωγάς » .
Τότε οἱ ἀπόστολοι καὶ οἱ πρεσβύτεροι μαζὶ μὲ ὅλην τὴν ἐκκλησίαν , ἀπεφάσισαν νὰ διαλέξουν ἄνδρας ἀπὸ τὸν κύκλον τους καὶ νὰ τοὺς στείλουν μαζὶ μὲ τὸν Παῦλον καὶ τὸν Βαρνάβαν εἰς τὴν Ἀντιόχειαν , καὶ ἐδιάλεξαν τὸν Ἰούδαν ὁ ὁποῖος ἐπονομάζεται Βαρσαββᾶς καὶ τὸν Σίλαν , ποὺ ἦσαν προεστῶτες μεταξὺ τῶν ἀδελφῶν ,
καὶ ἔστειλαν δι᾽ αὐτῶν ἐπιστολὴν ὡς ἑξῆς : « Οἱ ἀπόστολοι καὶ οἱ πρεσβύτεροι καὶ οἱ ἀδελφοὶ χαιρετίζουν τοὺς ἀδελφοὺς τῆς Ἀντιοχείας , τῆς Συρίας καὶ τῆς Κιλικίας ποὺ προέρχονται ἀπὸ ἐθνικούς .
Ἐπειδὴ ἀκούσαμεν ὅτι μερικοὶ ἀπὸ τὸν κύκλον μας σᾶς ἀνησύχησαν μὲ τὰ λόγια τους καὶ ἀναστάτωσαν τὸ πνεῦμά σας λέγοντες ὅτι πρέπει νὰ περιτέμνεσθε καὶ νὰ τηρῆτε τὸν νόμον , ἐνῷ ἐμεῖς δὲν τοὺς ἐδώσαμεν καμμίαν ἐντολήν ,
ἀπεφασίσαμε ὅλοι μαζὶ νὰ διαλέξωμεν ἄνδρας καὶ νὰ τοὺς στείλωμεν σ᾽ ἐσᾶς μαζὶ μὲ τοὺς ἀγαπητούς μας Βαρνάβαν καὶ Παῦλον ,
οἱ ὁποῖοι ἀφιέρωσαν τὴν ζωήν τους εἰς τὸ ὄνομα τοῦ Κυρίου μας Ἰησοῦ Χριστοῦ .
Ἐστείλαμεν λοιπὸν τὸν Ἰούδαν καὶ τὸν Σίλαν , οἱ ὁποῖοι καὶ προφορικῶς θὰ σᾶς ποῦν τὰ ἴδια .
Ὅτι , δηλαδή , ἀπεφασίσθη ἀπὸ τὸ Ἅγιον Πνεῦμα καὶ ἀπὸ μᾶς νὰ μὴ σᾶς ἐπιβληθῇ κανένα περιπλέον βάρος παρὰ τὰ ἑξῆς οὐσιώδη :
Νὰ ἀπέχετε ἀπὸ τὰ κρέατα ποὺ ἔχουν προσφερθῆ εἰς τὰ εἴδωλα , ἀπὸ τὸ αἷμα , ἀπὸ ὅ , τι ἔχει στραγγαλισθῆ καὶ ἀπὸ τὴν πορνείαν . Ἐὰν φυλάξετε τοὺς ἑαυτούς σας ἀπὸ αὐτά , καλὰ θὰ κάνετε . Ὑγιαίνετε » .
Αὐτοὶ λοιπὸν ἔφυγαν καὶ ἦλθαν εἰς τὴν Ἀντιόχειαν καὶ ἀφοῦ συνήθροισαν τὴν ὁλομέλειαν , παρέδωσαν τὴν ἐπιστολήν .
Ὅταν τὴν ἐδιάβασαν , ἐχάρησαν διότι τοὺς καθησύχασε .
Ὁ Ἰούδας καὶ ὁ Σίλας , ποὺ ἦσαν καὶ αὐτοὶ προφῆται , εἶπαν πολλὰ ποὺ ἐνεθάρρυναν τοὺς ἀδελφοὺς καὶ τοὺς ἐνίσχυσαν .
Ἀφοῦ δὲ ἔμειναν ἕνα διάστημα , ἔφυγαν μὲ τὰς εὐχὰς τῶν ἀδελφῶν διὰ νὰ μεταβοῦν εἰς ἐκείνους ποὺ τοὺς εἶχαν στείλει .
[ Ὁ Σίλας ὅμως ἀπεφάσισε νὰ μείνῃ ἐκεῖ ] .
Ὁ Παῦλος καὶ ὁ Βαρνάβας ἔμειναν εἰς τὴν Ἀντιόχειαν , καὶ μὲ ἄλλους πολλοὺς ἐδίδασκαν καὶ ἐκήρυτταν τὸν λόγον τοῦ Κυρίου .
Ὕστερα ἀπὸ ὀλίγας ἡμέρας εἶπε ὁ Παῦλος εἰς τὸν Βαρνάβαν , « Ἂς γυρίσωμε τώρα νὰ ἐπισκεφθοῦμε τοὺς ἀδελφούς μας εἰς ὅλας τὰς πόλεις ὅπου ἐκηρύξαμεν τὸν λόγον τοῦ Κυρίου , διὰ νὰ ἰδοῦμε πῶς εἶναι » .
Ὁ Βαρνάβας ἤθελε νὰ πάρῃ μαζί του καὶ τὸν Ἰωάννην ποὺ ὀνομάζεται ἐπίσης Μᾶρκος .
Ἀλλ᾽ ὁ Παῦλος ἔκρινε καλὸν νὰ μὴ συμπαραλάβουν ἐκεῖνον ποὺ τοὺς εἶχε ἐγκαταλείψει εἰς τὴν Παμφυλίαν καὶ δὲν ἐπῆγε μαζί τους εἰς τὸ ἔργον .
Ἐδημιουργήθηκε ὡς ἐκ τούτου διάστασις ὀξεῖα ὥστε νὰ ἀποχωρισθοῦν ὁ ἕνας ἀπὸ τὸν ἄλλον καὶ ὁ Βαρνάβας , ἀφοῦ παρέλαβε τὸν Μᾶρκον , ἔπλευσε εἰς τὴν Κύπρον .
Ὁ δὲ Παῦλος ἐδιάλεξε τὸν Σίλαν καὶ ἔφυγε , ἀφοῦ τὸν παρέδωκαν οἱ ἀδελφοὶ εἰς τὴν χάριν τοῦ Θεοῦ ,
διῆλθε δὲ τὴν Συρίαν καὶ τὴν Κιλικίαν καὶ ἐστήριζε τὰς ἐκκλησίας .
Ἦλθε καὶ εἰς τὴν Δέρβην καὶ Λύστραν . Ἐκεῖ ὑπῆρχε κάποιος μαθητὴς ὀνομαζόμενος Τιμόθεος , ἀπὸ μητέρα Ἰουδαίαν , ἡ ὁποία εἶχε πιστέψει , καὶ ἀπὸ πατέρα Ἕλληνα .
Οἱ ἀδελφοὶ τῶν Λύστρων καὶ τοῦ Ἰκονίου τὸν ἐκτιμοῦσαν πολύ .
Ὁ Παῦλος ἤθελε νὰ πάῃ ὁ Τιμόθεος μαζί του καὶ τὸν ἐπῆρε καὶ τὸν περιέτεμε ἐξ αἰτίας τῶν Ἰουδαίων ποὺ εὑρίσκοντο εἰς τὰ μέρη ἐκεῖνα , διότι ὅλοι ἐγνώριζαν ὅτι ὁ πατέρας του ἦτο Ἕλλην .
Καὶ καθὼς περνοῦσαν ἀπὸ τὰς πόλεις , παρέδιδαν εἰς αὐτοὺς τὰς ἀποφάσεις ποὺ εἶχαν ληφθῆ ἀπὸ τοὺς ἀποστόλους καὶ τοὺς πρεσβυτέρους εἰς τὴν Ἱερουσαλήμ , διὰ νὰ τὰς τηροῦν .
Καὶ ἔτσι αἱ ἐκκλησίαι ἐστερεοῦντο εἰς τὴν πίστιν καὶ κάθε ἡμέραν ηὔξανε ὁ ἀριθμός των .
Ἀφοῦ ἐπέρασαν τὴν Φρυγίαν καὶ τὴν χώραν τῆς Γαλατίας , ἐπειδὴ ἐμποδίσθησαν ἀπὸ τὸ Ἅγιον Πνεῦμα νὰ κηρύξουν τὸν λόγον εἰς τὴν Ἀσίαν ,
ὅταν ἔφθασαν εἰς τὰ μέρη τῆς Μυσίας , προσπαθοῦσαν νὰ βαδίσουν πρὸς τὴν Βιθυνίαν , ἀλλὰ δὲν τοὺς ἄφησε τὸ Πνεῦμα .
Ἀφοῦ δὲ προσπέρασαν τὴν Μυσίαν , κατέβηκαν εἰς τὴν Τρῳάδα .
Κατὰ τὴν νύκτα παρουσιάσθηκε ὅραμα εἰς τὸν Παῦλον : κάποιος ἄνδρας Μακεδὼν ἐστέκετο καὶ τὸν παρακαλοῦσε λέγων , « Πέρασε εἰς τὴν Μακεδονίαν καὶ βοήθησέ μας » .
Ὅταν εἶδε τὸ ὅραμα , ἐζητήσαμεν ἀμέσως νὰ φύγωμεν διὰ τὴν Μακεδονίαν , διότι συμπεράναμεν ὅτι ὁ Κύριος μᾶς προσκάλεσε νὰ φέρωμεν εἰς αὐτοὺς τὸ χαρμόσυνον ἄγγελμα .
Ἀφοῦ λοιπὸν ξεκινήσαμε ἀπὸ τὴν Τρῳάδα , ἐπλεύσαμεν κατ᾽ εὐθεῖαν εἰς τὴν Σαμοθράκην , τὴν δὲ ἑπομένην εἰς τὴν Νεάπολιν
καὶ ἀπ᾽ ἐκεῖ εἰς τοὺς Φιλίππους , ἡ ὁποία εἶναι ἡ πρώτη πόλις τῆς περιοχῆς ἐκείνης τῆς Μακεδονίας , μία ἀποικία Ρωμαϊκή , καὶ ἐμείναμεν εἰς τὴν πόλιν αὐτὴν μερικὲς ἡμέρες .
Τὴν ἡμέραν τοῦ Σαββάτου ἐβγήκαμε ἔξω ἀπὸ τὴν πόλιν σὲ μέρος κοντὰ εἰς τὸν ποταμόν , ὅπου ἐνομίζαμεν ὅτι ὑπῆρχε τόπος προσευχῆς καὶ ἐκαθήσαμε καὶ ἐμιλούσαμε στὶς γυναῖκες ποὺ εἶχαν μαζευθῆ ἐκεῖ .
Κάποια γυναῖκα ἀπὸ τὴν πόλιν τῶν Θυατείρων , ὀνομαζομένη Λυδία , ἡ ὁποία ἐπωλοῦσε πορφύραν , γυναῖκα θεοσεβής , ἄκουε καὶ ὁ Κύριος τῆς ἄνοιξε τὴν καρδιά , διὰ νὰ προσέχῃ εἰς ὅσα ἔλεγε ὁ Παῦλος .
Ὅταν ἐβαπτίσθηκε αὐτὴ καὶ οἱ οἰκιακοί της , μᾶς εἶπε , « Ἐὰν μὲ ἐκρίνατε ὅτι εἶμαι πιστὴ εἰς τὸν Κύριον , ἐλᾶτε νὰ μείνετε εἰς τὸ σπίτι μου » , καὶ μᾶς ἐπίεζε .
Καθὼς ἐπηγαίναμεν εἰς τὸν τόπον τῆς προσευχῆς μᾶς συνήντησε κάποια ὑπηρέτρια ποὺ εἶχε πνεῦμα μαντικόν , καὶ μὲ τὴν μαντείαν ἔφερνε πολλὰ κέρδη εἰς τοὺς κυρίους της .
Αὐτὴ ἀκολούθησε τὸν Παῦλον καὶ ἐμᾶς καὶ ἐφώναζε , « Αὐτοὶ οἱ ἄνθρωποι εἶναι δοῦλοι τοῦ Θεοῦ τοῦ Ὑψίστου , καὶ σᾶς ἀναγγέλλουν τὸν δρόμον τῆς σωτηρίας » .
Αὐτὸ τὸ ἔκανε πολλὲς ἡμέρες . Ὁ Παῦλος ἦτο πολὺ ἀγανακτισμένος καὶ στραφεὶς εἶπε εἰς τὸ πνεῦμα , « Σὲ διατάσσω εἰς τὸ ὄνομα τοῦ Ἰησοῦ Χριστοῦ νὰ βγῇς ἀπὸ αὐτήν » . Καὶ ἐκείνην τὴν στιγμὴν ἐβγῆκε .
Ὅταν ὅμως οἱ κύριοί της εἶδαν ὅτι ἐχάθηκε ἡ ἐλπίδα τῶν κερδῶν τους , ἔπιασαν τὸν Παῦλον καὶ τὸν Σίλαν καὶ τοὺς ἔσυραν εἰς τὴν ἀγορὰν πρὸς τὰς ἀρχάς ,
καὶ ὅταν τοὺς ἔφεραν εἰς τοὺς στρατηγοὺς εἶπαν , « Αὐτοὶ οἱ ἄνθρωποι , οἱ ὁποῖοι εἶναι Ἰουδαῖοι , δημιουργοῦν ταραχὴν εἰς τὴν πόλιν μας ·
κηρύσσουν διδασκαλίας , τὰς ὁποίας ἐμεῖς ποὺ εἴμεθα Ρωμαῖοι δὲν ἐπιτρέπεται νὰ τὰς παραδεχθοῦμε ἢ νὰ τὰς ἐφαρμόσωμεν » .
Ξεσηκώθηκε καὶ ὁ ὄχλος ἐναντίον τους , οἱ δὲ στρατηγοὶ τοὺς ἐξέσχισαν τὰ ἐνδύματα καὶ διέταξαν νὰ τοὺς ραβδίσουν .
Ἀφοῦ τοὺς ἔδωκαν πολλὰ ραβδίσματα , τοὺς ἔρριξαν εἰς τὴν φυλακὴν καὶ παρήγγειλαν εἰς τὸν δεσμοφύλακα νὰ τοὺς φυλάττῃ καλά .
Αὐτός , ἀφοῦ ἔλαβε τέτοιαν παραγγελίαν , τοὺς ἔβαλε εἰς τὴν πιὸ βαθειὰ φυλακὴν καὶ ἔδεσε τὰ πόδια τους εἰς τὸ ξύλον πρὸς ἀσφάλειαν .
Κατὰ τὰ μεσάνυχτα ὁ Παῦλος καὶ ὁ Σίλας προσηύχοντο καὶ ἔψαλλαν ὕμνους εἰς τὸν Θεόν , καὶ οἱ ἄλλοι φυλακισμένοι τοὺς ἄκουαν .
Ἔξαφνα ἔγινε σεισμὸς μεγάλος , ὥστε ἐσαλεύθησαν τὰ θεμέλια τῆς φυλακῆς , καὶ ἀμέσως ἄνοιξαν ὅλες οἱ πόρτες καὶ ὅλων τὰ δεσμὰ ἐλύθηκαν .
Ὅταν ἐξύπνησε ὁ δεσμοφύλαξ καὶ εἶδε ἀνοικτὲς τὶς πόρτες τῆς φυλακῆς , ἔσυρε τὸ μαχαίρι του καὶ ἐπρόκειτο ν᾽ αὐτοκτονήσῃ , ἐπειδὴ ἐνόμιζε ὅτι οἱ φυλακισμένοι εἶχαν φύγει .
Ἀλλ᾽ ὁ Παῦλος τοῦ ἐφώναξε δυνατά , « Μὴ κάνῃς κανένα κακὸν εἰς τὸν ἑαυτόν σου , διότι ὅλοι εἴμεθα ἐδῶ » .
Ἀφοῦ ἐζήτησε φῶτα , ἐπήδησε μέσα καί , τρομαγμένος , ἔπεσε εἰς τὰ πόδια τοῦ Παύλου καὶ τοῦ Σίλα .
Ὕστερα τοὺς ὡδήγησε ἔξω καὶ εἶπε , « Κύριοι , τί πρέπει νὰ κάνω γιὰ νὰ σωθῶ ; » .
Ἐκεῖνοι δὲ εἶπαν , « Πίστεψε εἰς τὸν Κύριον Ἰησοῦν Χριστὸν καὶ θὰ σωθῇς σὺ καὶ οἱ οἰκιακοί σου » .
Καὶ ἐκήρυξαν τὸν λόγον τοῦ Κυρίου εἰς αὐτὸν καὶ εἰς ὅλους ποὺ ἦσαν εἰς τὸ σπίτι του .
Ἐκείνην τὴν νυχτερινὴν ὥραν τοὺς ἐπῆρε καὶ ἔπλυνε τὶς πληγές τους καὶ ἀμέσως κατόπιν ἐβαπτίσθηκε καὶ αὐτὸς καὶ ὅλοι οἱ δικοί του .
Τοὺς ἔφερε εἰς τὸ σπίτι του , τοὺς ἔδωσε φαγητὸν καὶ ἐχαίρετο μὲ ὅλους τοὺς δικούς του διὰ τὴν πίστιν του εἰς τὸν Θεόν .
Ὅταν ἔγινε ἡμέρα , ἔστειλαν οἱ στρατηγοὶ τοὺς ραβδούχους μὲ τὴν ἐντολήν : « Ἀπόλυσε τοὺς ἀνθρώπους ἐκείνους » .
Ὁ δεσμοφύλαξ ἀνήγγειλε τὰ λόγια αὐτὰ στὸν Παῦλον καὶ τοῦ εἶπε , « Οἱ στρατηγοὶ ἔστειλαν ἐντολὴν νὰ ἀπολυθῆτε . Τώρα λοιπὸν βγῆτε ἔξω καὶ πηγαίνετε εἰς τὸ καλό » .
Ὁ Παῦλος ὅμως τοὺς εἶπε , « Μᾶς ἔδειραν δημοσίᾳ , χωρὶς νὰ ἔχωμεν δικασθῇ , ἂν καὶ εἴμεθα πολῖται Ρωμαῖοι , μᾶς ἔρριξαν εἰς τὴν φυλακήν , καὶ τώρα θέλουν νὰ μᾶς βγάλουν ἔξω κρυφά ; Ἄ , ὄχι · ἂς ἔλθουν οἱ ἴδιοι νὰ μᾶς βγάλουν » .
Οἱ ραβδοῦχοι ἀνήγγειλαν τὰ λόγια αὐτὰ εἰς τοὺς στρατηγούς , οἱ ὁποῖοι ἐφοβήθηκαν , ὅταν ἄκουσαν ὅτι εἶναι Ρωμαῖοι
καὶ ἦλθαν νὰ τοὺς καταπραΰνουν . Ὕστερα τοὺς ἔβγαλαν ἔξω καὶ τοὺς παρεκάλεσαν νὰ φύγουν ἀπὸ τὴν πόλιν .
Ὅταν ἐβγῆκαν ἀπὸ τὴν φυλακήν , ἐπῆγαν εἰς τὸ σπίτι τῆς Λυδίας καὶ ἀφοῦ εἶδαν τοὺς ἀδελφοὺς καὶ τοὺς ἐνίσχυσαν , ἀνεχώρησαν .
Ἀφοῦ ἐπέρασαν ἀπὸ τὴν Ἀμφίπολιν καὶ τὴν Ἀπολλωνίαν , ἦλθαν εἰς τὴν Θεσσαλονίκην , ὅπου ὑπῆρχε συναγωγὴ τῶν Ἰουδαίων .
Κατὰ τὴν συνήθειάν του ὁ Παῦλος τοὺς ἐπισκέφθηκε καὶ ἐπὶ τρία Σάββατα συζητοῦσε μαζί τους ἀπὸ τὰς γραφὰς
καὶ τὰς ἑρμήνευε ἐξηγῶν ὅτι ὁ Χριστὸς ἔπρεπε νὰ πάθῃ καὶ νὰ ἀναστηθῇ ἀπὸ τοὺς νεκρούς . « Αὐτὸς ὁ Ἰησοῦς , ἔλεγε , ποὺ ἐγὼ σᾶς κηρύττω , εἶναι ὁ Μεσσίας » .
Μερικοὶ ἀπ᾽ αὐτοὺς ἐπείσθησαν καὶ προσεκολλήθησαν εἰς τὸν Παῦλον καὶ τὸν Σίλαν καὶ ἐπίσης μεγάλος ἀριθμὸς ἀπὸ θεοσεβεῖς Ἕλληνας καὶ πολλὰς γυναῖκας καλῆς κοινωνικῆς τάξεως .
Ἀλλ᾽ οἱ Ἰουδαῖοι ἐκεῖνοι ποὺ δὲν ἐπείθοντο ἐζηλοτύπησαν · ἐπῆραν μερικοὺς χυδαίους ἀνθρώπους ἀπὸ τὴν ἀγοράν , καὶ ἀφοῦ ὠργάνωσαν ὀχλαγωγίαν , ἐθορυβοῦσαν εἰς τὴν πόλιν , ἦλθαν εἰς τὸ σπίτι τοῦ Ἰάσωνος καὶ τοὺς ἐζητοῦσαν διὰ νὰ τοὺς ὁδηγήσουν εἰς τὴν συνέλευσιν τῆς πόλεως .
Ἀλλ᾽ ἐπειδὴ δὲν τοὺς εὑρῆκαν , ἔσυραν τὸν Ἰάσωνα καὶ μερικοὺς ἀδελφοὺς εἰς τοὺς ἄρχοντας τῆς πόλεως καὶ ἐφώναζαν , « Αὐτοὶ ποὺ ἀναστάτωσαν τὴν οἰκουμένην , ἦλθαν καὶ ἐδῶ ,
καὶ ὁ Ἰάσων τοὺς ἔχει ὑποδεχθῆ . Ὅλοι αὐτοὶ ἐνεργοῦν ἐνάντια πρὸς τὰς διαταγὰς τοῦ Καίσαρος , λέγοντες ὅτι ὑπάρχει ἄλλος βασιλεύς , ὁ Ἰησοῦς » .
Ὁ λαὸς καὶ οἱ ἄρχοντες τῆς πόλεως ἐταράχθησαν ὅταν ἄκουσαν αὐτά ,
καὶ ἀφοῦ ἔλαβαν τὴν ἀνάλογον ἐγγύησιν ἀπὸ τὸν Ἰάσωνα καὶ τοὺς λοιπούς , τοὺς ἀπέλυσαν .
Οἱ ἀδελφοὶ ἀμέσως τὴν νύχτα ἔστειλαν τὸν Παῦλον καὶ τὸν Σίλαν εἰς τὴν Βέροιαν , καὶ ὅταν ἔφθασαν , ἐπῆγαν εἰς τὴν συναγωγὴν τῶν Ἰουδαίων .
Αὐτοὶ ἦσαν εὐγενέστεροι ἀπὸ τοὺς Ἰουδαίους τῆς Θεσσαλονίκης καὶ ἐδέχθησαν τὸν λόγον μὲ πᾶσαν προθυμίαν καὶ καθημερινῶς ἐξήταζαν τὰς γραφάς , διὰ νὰ ἰδοῦν ἐὰν ἦσαν ἔτσι τὰ πράγματα .
Πολλοὶ ἀπ᾽ αὐτοὺς ἐπίστεψαν καὶ ἐπίσης ἀπὸ τὰς Ἑλληνίδας γυναῖκας τῆς καλῆς τάξεως καὶ ἀπὸ τοὺς ἄνδρας ὄχι ὀλίγοι .
Μόλις ἔμαθαν οἱ Ἰουδαῖοι τῆς Θεσσαλονίκης ὅτι καὶ εἰς τὴν Βέροιαν ἐκηρύχθηκε ὑπὸ τοῦ Παύλου ὁ λόγος τοῦ Θεοῦ , ἦλθαν καὶ ἐκεῖ διὰ νὰ ξεσηκώσουν τὸν ὄχλον .
Τότε οἱ ἀδελφοὶ ἔστειλαν ἀμέσως τὸν Παῦλον πρὸς τὴν κατεύθυνσιν τῆς θαλάσσης , ἐνῷ ὁ Σίλας καὶ ὁ Τιμόθεος παρέμειναν ἐκεῖ .
Οἱ ὁδηγοὶ τοῦ Παύλου τὸν ἔφεραν μέχρις Ἀθηνῶν καὶ ἀφοῦ ἔλαβαν ἐντολὴν διὰ τὸν Σίλαν καὶ τὸν Τιμόθεον νὰ ἔλθουν ὅσον τὸ δυνατὸν ταχύτερον , ἀνεχώρησαν .
Ἐνῷ ὁ Παῦλος τοὺς ἐπερίμενε εἰς τὰς Ἀθήνας , τὸ πνεῦμά του ἐξεγείρετο , ἐπειδὴ ἔβλεπε τὴν πόλιν νὰ εἶναι γεμάτη ἀπὸ εἴδωλα .
Συζητοῦσε λοιπὸν εἰς τὴν συναγωγὴν μὲ τοὺς Ἰουδαίους καὶ τοὺς θεοσεβεῖς καί , καθημερινῶς εἰς τὴν ἀγοράν , μὲ ἐκείνους ποὺ τυχὸν εὑρίσκοντο ἐκεῖ .
Μερικοὶ ἀπὸ τοὺς Ἐπικουρείους καὶ τοὺς Στωϊκοὺς φιλοσόφους ἦλθαν εἰς ἐπαφὴν μαζί του καὶ μερικοὶ ἔλεγαν , « Τί ἆραγε θέλει νὰ πῇ αὐτὸς ὁ φλύαρος ; » . Ἄλλοι ἔλεγαν , « Φαίνεται νὰ εἶναι κῆρυξ ξένων θεῶν » . Διότι ἐκήρυττε εἰς αὐτοὺς τὸ χαρμόσυνον ἄγγελμα τοῦ Ἰησοῦ καὶ τῆς ἀναστάσεως .
Τὸν ἐπῆραν λοιπὸν καὶ τὸν ἔφεραν εἰς τὸν Ἄρειον Πάγον καὶ τοῦ εἶπαν , « Μποροῦμε νὰ μάθωμε ποιά εἶναι ἡ καινούργια αὐτὴ διδασκαλία διὰ τὴν ὁποίαν μιλᾶς ;
Κάτι περίεργα πράγματα φέρεις εἰς τὴν ἀκοήν μας καὶ θέλομε νὰ μάθωμε τί ἆραγε εἶναι αὐτά » .
Ὅλοι οἱ Ἀθηναῖοι καὶ οἱ ξένοι ποὺ ἔμεναν ἐκεῖ , δὲν εἶχαν διαθέσιμον χρόνον διὰ τίποτε ἄλλο παρὰ διὰ νὰ λέγουν καὶ νὰ ἀκούουν κάτι νεώτερον .
Τότε ὁ Παῦλος ἐστάθηκε εἰς τὸ μέσον τοῦ Ἀρείου Πάγου καὶ εἶπε , « Ἄνδρες Ἀθηναῖοι , βλέπω ὅτι εἶσθε ἀπὸ πάσης ἀπόψεως πολὺ θρῆσκοι .
Διότι καθὼς περνοῦσα καὶ ἐκύτταζα τὰ ἱερά σας , εὑρῆκα καὶ ἕνα βωμόν , εἰς τὸν ὁποῖον ὑπῆρχε ἐπιγραφή , « Εἰς τὸν ἄγνωστον Θεόν » . Αὐτὸν λοιπὸν ποὺ λατρεύετε , χωρὶς νὰ τὸν ξέρετε , αὐτὸν ἐγὼ σᾶς κηρύττω .
Ὁ Θεὸς ποὺ ἐδημιούργησε τὸν κόσμον καὶ ὅλα ὅσα εἶναι εἰς τὸν κόσμον , καὶ ὁ ὁποῖος εἶναι Κύριος οὐρανοῦ καὶ γῆς , δὲν κατοικεῖ σὲ ναοὺς κατασκευασμένους ἀπὸ χέρια ἀνθρώπων ,
οὔτε ἐξυπηρετεῖται ἀπὸ χέρια ἀνθρώπων σὰν νὰ εἶχε ἀνάγκην ἀπὸ κάτι , αὐτὸς ποὺ δίνει εἰς ὅλους ζωὴν καὶ πνοὴν καὶ γενικῶς ὅλα .
Ἐδημιούργησε ὁλόκληρον τὸ ἀνθρώπινον γένος ἀπὸ ἕνα αἷμα διὰ νὰ κατοικῇ εἰς ὅλην τὴν γῆν , ἀφοῦ ὥρισε ὡρισμένας ἐποχὰς καὶ τὰ ὁρόσημα τῆς κατοικίας των ,
διὰ νὰ ζητοῦν τὸν Κύριον μήπως τὸν ψηλαφήσουν καὶ τὸν βροῦν , ἂν καὶ δὲν εἶναι μακρυὰ ἀπὸ καθένα ἀπὸ μᾶς .
Διότι μέσα σ᾽ αὐτὸν ζοῦμε καὶ κινούμεθα καὶ ὑπάρχομεν , καθὼς καὶ μερικοὶ ἐκ τῶν ποιητῶν σας ἔχουν πῆ , « Εἴμεθα καὶ γένος του » .
Ἀφοῦ λοιπὸν εἴμεθα γένος τοῦ Θεοῦ , δὲν πρέπει νὰ νομίζωμεν ὅτι ἡ θεότης μοιάζει μὲ χρυσὸν ἢ ἄργυρον ἢ λίθον , σκαλιστὸν ἔργον τέχνης καὶ ἀνθρωπίνης συλλήψεως .
Τοὺς χρόνους ἐκείνους τῆς ἀγνοίας παρέβλεψε ὁ Θεὸς καὶ τώρα παραγγέλλει εἰς ὅλους τοὺς ἀνθρώπους παντοῦ νὰ μετανοήσουν ,
διότι ὥρισε ἡμέραν , κατὰ τὴν ὁποίαν μέλλει νὰ κρίνῃ τὴν οἰκουμένην μὲ δικαιοσύνην δι᾽ ἀνδρός , τὸν ὁποῖον ὥρισε . Περὶ τούτου ἔδωκε εἰς ὅλους βεβαίωσιν ἀναστήσας αὐτὸν ἐκ νεκρῶν » .
Ὅταν ἄκουσαν ἀνάστασιν νεκρῶν , μερικοὶ εἰρωνεύοντο , ἄλλοι εἶπαν , « Θὰ σὲ ἀκούσωμεν καὶ πάλιν διὰ τὸ ζήτημα αὐτό » .
Καὶ ἔτσι ὁ Παῦλος ἔφυγε ἀπὸ ἀνάμεσά τους .
Μερικοὶ προσεκολλήθησαν σ᾽ αὐτὸν καὶ ἐπίστεψαν , μεταξὺ αὐτῶν καὶ ὁ Διονύσιος ὁ Ἀρεοπαγίτης καὶ κάποια γυναῖκα ὀνομαζομένη Δάμαρις καὶ ἄλλοι ἐπίσης .
Ἔπειτα ἀπὸ αὐτὰ ἀνεχώρησεν ὁ Παῦλος ἀπὸ τὰς Ἀθήνας καὶ ἦλθεν εἰς τὴν Κόρινθον .
Ἐκεῖ εὑρῆκε κάποιον Ἰουδαῖον ποὺ ὠνομάζετο Ἀκύλας καὶ κατήγετο ἀπὸ τὸν Πόντον , καὶ ὁ ὁποῖος εἶχε ἔλθει ἐσχάτως ἀπὸ τὴν Ἰταλίαν μαζὶ μὲ τὴν Πρίσκιλλαν τὴν σύζυγόν του , διότι ὁ Κλαύδιος εἶχε διατάξει νὰ φύγουν ὅλοι οἱ Ἰουδαῖοι ἀπὸ τὴν Ρώμην . Τοὺς ἐπεσκέφθη ,
καὶ ἐπειδὴ εἶχε τὴν ἴδια τέχνη , ἔμεινε μαζί τους καὶ ἐργαζότανε . Ἦσαν καὶ οἱ δύο σκηνοποιοί .
Κάθε Σάββατον συνωμιλοῦσε εἰς τὴν συναγωγὴν καὶ ἔπειθε Ἰουδαίους καὶ Ἕλληνας .
Ὅταν ὁ Σίλας καὶ ὁ Τιμόθεος κατέβηκαν ἀπὸ τὴν Μακεδονίαν , ὁ Παῦλος ἀφωσιώθηκε ἐξ ὁλοκλήρου εἰς τὸ κήρυγμα , διακηρύττων εἰς τοὺς Ἰουδαίους ὅτι ὁ Ἰησοῦς εἶναι ὁ Μεσσίας .
Ἀλλ᾽ ὅταν αὐτοὶ ἀντετάσσοντο καὶ τὸν ἔβριζαν , ἐτίναξε τὰ ἐνδύματά του καὶ τοὺς εἶπε , « Τὸ αἷμα σας ἂς ἔλθῃ εἰς τὰ κεφάλια σας , ἐγὼ εἶμαι ἀθῶος · ἀπὸ τώρα θὰ πηγαίνω εἰς τοὺς ἐθνικούς » .
Καὶ ἔφυγε ἀπὸ ἐκεῖ καὶ ἐπῆγε εἰς τὸ σπίτι κάποιου ποὺ ὠνομάζετο Ἰοῦστος , ὁ ὁποῖος ἦτο θεοσεβὴς καὶ τὸ σπίτι του ἦτο παραπλεύρως τῆς συναγωγῆς .
Ὁ Κρίσπος ὁ ἀρχισυνάγωγος ἐπίστεψε εἰς τὸν Κύριον μὲ ὅλους τοὺς οἰκιακούς του καὶ πολλοὶ ἀπὸ τοὺς Κορινθίους , ὅταν ἄκουαν , ἐπίστευαν καὶ ἐβαπτίζοντο .
Μίαν νύχτα εἶπε ὁ Κύριος δι᾽ ὁράματος εἰς τὸν Παῦλον , « Μὴ φοβᾶσαι , ἀλλὰ νὰ μιλᾶς καὶ νὰ μὴ σιωπήσῃς ,
διότι ἐγὼ εἶμαι μαζί σου . Καὶ κανεὶς δὲν θὰ βάλῃ ἐπάνω σου χέρι διὰ νὰ σὲ κακοποιήσῃ , διότι ἔχω πολὺν λαὸν εἰς τὴν πόλιν αὐτήν » .
Καὶ ἔτσι ἐκάθησε ἕνα χρόνο καὶ ἕξη μῆνες καὶ ἐδίδασκε μεταξύ τους τὸν λόγον τοῦ Θεοῦ .
Ὅταν ἀνθύπατος τῆς Ἀχαΐας ἦτο ὁ Γαλλίων , ὅλοι οἱ Ἰουδαῖοι ἐπετέθησαν σὰν ἕνας ἄνθρωπος ἐναντίον τοῦ Παύλου καὶ τὸν ἔφεραν εἰς τὸ δικαστικὸν βῆμα
μὲ τὴν κατηγορίαν : « Αὐτὸς πείθει τοὺς ἀνθρώπους νὰ λατρεύουν τὸν Θεὸν ἀντίθετα πρὸς τὸν νόμον » .
Ἐνῷ δὲ ὁ Παῦλος ἐπρόκειτο νὰ ἀρχίσῃ νὰ μιλῇ , εἶπε ὁ Γαλλίων εἰς τοὺς Ἰουδαίους , « Ἐὰν ἐπρόκειτο διὰ κάποιο ἀδίκημα ἢ ἔγκλημα , τότε φυσικὰ θὰ σᾶς ἐδεχόμουν , ὦ Ἰουδαῖοι ,
ἐὰν ὅμως εἶναι ζήτημα λέξεων καὶ ὀνομάτων καὶ τοῦ δικοῦ σας νόμου , ἐξετάσατέ το σεῖς οἱ ἴδιοι · ἐγὼ δὲν θέλω νὰ εἶμαι δικαστὴς ἐπὶ αὐτῶν τῶν πραγμάτων .
Καὶ τοὺς ἔδιωξε ἀπὸ τὸ βῆμα .
Τότε ὅλοι οἱ Ἕλληνες ἔπιασαν τὸν Σωσθένην τὸν ἀρχισυνάγωγον καὶ τὸν ἐκτυποῦσαν ἐμπρὸς εἰς τὸ βῆμα , καὶ ὁ Γαλλίων ἔμεινε τελείως ἀδιάφορος .
Ὁ Παῦλος , ἀφοῦ ἔμεινε ἀκόμη ἀρκετὲς ἡμέρες , ἀπεχαιρέτησε τοὺς ἀδελφοὺς καὶ ἔπλευσε πρὸς τὴν Συρίαν , ἦσαν δὲ μαζί του ἡ Πρίσκιλλα καὶ ὁ Ἀκύλας . Εἰς τὰς Κεγχρεὰς ἔκοψε τὰ μαλλιά του , διότι εἶχε τάξιμο .
Ὅταν ἔφθασε εἰς τὴν Ἔφεσον , ἐκείνους τοὺς ἄφησε , αὐτὸς δὲ ἐμπῆκε εἰς τὴν συναγωγὴν καὶ συζητοῦσε μὲ τοὺς Ἰουδαίους .
Ὅταν δὲ τὸν παρεκάλεσαν νὰ μείνῃ μαζί τους περισσότερον χρόνον , δὲν συγκατένευσε ,
ἀλλὰ τοὺς ἀπεχαιρέτησε καὶ εἶπε , « Πρέπει πάντως τὴν ἑορτὴν ποὺ ἔρχεται νὰ τὴν κάνω εἰς τὰ Ἱεροσόλυμα , καὶ θὰ ἐπιστρέψω πάλιν σ᾽ ἐσᾶς , ἐὰν θέλῃ ὁ Θεός » . Καὶ ἀπέπλευσεν ἀπὸ τὴν Ἔφεσον .
Ὅταν ἀποβιβάσθηκε εἰς τὴν Καισάρειαν , ἀνέβηκε καὶ ἐχαιρέτησε τὴν ἐκκλησίαν , καὶ ὕστερα κατέβηκε εἰς τὴν Ἀντιόχειαν .
Ἀφοῦ ἔμεινε ἐκεῖ ὀλίγον καιρόν , ἔφυγε καὶ διήρχετο κατὰ σειρὰν τὴν χώραν τῆς Γαλατίας καὶ τὴν Φρυγίαν στηρίζων ὅλους τοὺς μαθητάς .
Κάποιος Ἰουδαῖος ποὺ ὠνομάζετο Ἀπολλώς , Ἀλεξανδρινὸς τὴν καταγωγήν , εἶχε ἔλθει εἰς τὴν Ἔφεσον . Ἦτο ἀνὴρ εὔγλωττος καὶ δυνατὸς εἰς τὰς γραφάς .
Αὐτὸς εἶχε κατηχηθῆ εἰς τὴν διδασκαλίαν τοῦ Κυρίου καὶ μὲ πνεῦμα θερμὸν ἐμιλοῦσε καὶ ἐδίδασκε μὲ ἀκρίβειαν τὰ σχετικὰ μὲ τὸν Κύριον , ἂν καὶ ἐγνώριζε μόνον τὸ βάπτισμα τοῦ Ἰωάννου .
Ἐμιλοῦσε μὲ θάρρος εἰς τὴν συναγωγήν , ὅταν δὲ τὸν ἄκουσαν ὁ Ἀκύλας καὶ ἡ Πρίσκιλλα , τὸν ἐπῆραν κοντά τους καὶ τοῦ ἀνέπτυξαν ἀκριβέστερα τὴν διδασκαλίαν τοῦ Θεοῦ .
Ἐπειδὴ ἤθελε νὰ μεταβῇ εἰς τὴν Ἀχαΐαν , οἱ ἀδελφοὶ τὸν ἐνεθάρρυναν καὶ ἔγραψαν εἰς τοὺς ἐκεῖ μαθητὰς νὰ τὸν δεχθοῦν , ὅταν δὲ ἔφθασε , πολὺ ἐβοήθησε ἐκείνους ποὺ εἶχαν πιστέψει διὰ τῆς χάριτος τοῦ Θεοῦ ,
διότι μὲ δύναμιν ἀνεσκεύαζε τοὺς Ἰουδαίους δημοσίᾳ καὶ ἀπεδείκνυε διὰ τῶν γραφῶν ὅτι ὁ Μεσσίας εἶναι ὁ Ἰησοῦς .
Ἐνῷ ὁ Ἀπολλὼς ἦτο εἰς τὴν Κόρινθον , ὁ Παῦλος ἐπέρασε τὰ μεσόγεια μέρη καὶ ἦλθε εἰς τὴν Ἔφεσον . Ἐκεῖ εὑρῆκε μερικοὺς μαθητὰς
καὶ τοὺς ἐρώτησε , « Ἐλάβετε Πνεῦμα Ἅγιον , ὅταν ἐπιστέψατε ; » . Ἐκεῖνοι τοῦ εἶπαν , « Οὔτε κἂν ἔχομεν ἀκούσει ἂν ὑπάρχῃ Πνεῦμα Ἅγιον » .
Τότε τοὺς εἶπε , « Εἰς τί λοιπὸν ἐβαπτισθήκατε ; » . Καὶ ἐκεῖνοι εἶπαν , « Εἰς τὸ βάπτισμα τοῦ Ἰωάννου » .
Ὁ Παῦλος τότε εἶπε , « Ὁ Ἰωάννης ἐβάπτισε βάπτισμα μετανοίας καὶ ἔλεγε εἰς τὸν λαὸν νὰ πιστέψουν εἰς ἐκεῖνον ποὺ ἔρχεται μετὰ ἀπὸ αὐτόν , δηλαδὴ εἰς τὸν Χριστὸν Ἰησοῦν » .
Ὅταν ἄκουσαν αὐτό , ἐβαπτίσθηκαν εἰς τὸ ὄνομα τοῦ Κυρίου Ἰησοῦ ·
καὶ ὅταν ὁ Παῦλος ἔβαλε τὰ χέρια ἐπάνω τους , ἦλθε εἰς αὐτοὺς τὸ Πνεῦμα τὸ Ἅγιον καὶ μιλοῦσαν γλώσσας καὶ ἐπροφήτευαν .
Ἦσαν δὲ ὅλοι περὶ τοὺς δώδεκα .
Κατόπιν ὁ Παῦλος ἐπῆγε εἰς τὴν συναγωγήν , καὶ ἐπὶ τρεῖς μῆνες ἐμιλοῦσε μὲ θάρρος . Συζητοῦσε καὶ ἔπειθε τοὺς Ἰουδαίους περὶ τῆς βασιλείας τοῦ Θεοῦ .
Ἀλλ᾽ ὅταν μερικοὶ ἄρχισαν νὰ γίνωνται ἰσχυρογνώμονες καὶ ἠρνοῦντο νὰ πιστέψουν , κακολογοῦντες τὴν διδασκαλίαν ἐμπρὸς εἰς τοὺς ἀκροατάς , τότε ἔφυγε ἀπὸ αὐτούς , ἐπῆρε μαζί του τοὺς μαθητὰς καὶ εἶχε συζητήσεις καθημερινῶς εἰς τὴν σχολὴν κάποιου ὀνομαζομένου Τυράννου .
Αὐτὸ συνεχίσθη ἐπὶ δύο χρόνια , καὶ ἔτσι ὅλοι οἱ κατοικοῦντες τὴν Ἀσίαν ἄκουσαν τὸν λόγον τοῦ Κυρίου Ἰησοῦ , Ἰουδαῖοι καὶ Ἕλληνες .
Καὶ ὁ Θεὸς ἐνεργοῦσε διὰ τοῦ Παύλου θαύματα ὄχι ἀπὸ τὰ συνήθη ,
ὥστε μανδήλια ἢ περιζώματα ἀπὸ τὸ σῶμά του ἐφέροντο εἰς τοὺς ἀσθενεῖς καὶ ἐλευθερώνοντο ἀπὸ τὰς ἀσθενείας των καὶ ἔβγαιναν ἀπὸ αὐτοὺς τὰ πονηρὰ πνεύματα .
Μερικοὶ ἀπὸ τοὺς περιοδεύοντας Ἰουδαίους ἐξορκιστὰς ἐπεχείρησαν νὰ προφέρουν τὸ ὄνομα τοῦ Κυρίου Ἰησοῦ ἐπάνω εἰς ἐκείνους ποὺ εἶχαν πνεύματα πονηρὰ λέγοντες , « Σᾶς ἐξορκίζομεν διὰ τοῦ Ἰησοῦ , τὸν ὁποῖον ὁ Παῦλος κηρύσσει » .
Ἦσαν δὲ ἑπτὰ υἱοὶ κάποιου Σκευᾶ , Ἰουδαίου ἀρχιερέως , ποὺ ἔκαναν αὐτό .
Τὸ πνεῦμα τὸ πονηρὸν τοὺς ἀπεκρίθη , « Τὸν Ἰησοῦν τὸν ξέρω καὶ τὸν Παῦλον ἐπίσης τὸν ξέρω · ἀλλὰ σεῖς ποιοί εἶσθε ; » ,
καὶ ὁ ἄνθρωπος ποὺ εἶχε τὸ πνεῦμα τὸ πονηρὸν ὥρμησε ἐναντίον τους , τοὺς κατέβαλε καὶ τοὺς ἐκακοποίησε , ὥστε ἔφυγαν ἀπὸ τὸ σπίτι ἐκεῖνο γυμνοὶ καὶ τραυματισμένοι .
Αὐτὸ ἔγινε γνωστὸν εἰς ὅλους τοὺς Ἰουδαίους καὶ Ἕλληνας ποὺ κατοικοῦσαν εἰς τὴν Ἔφεσον καὶ τοὺς κατέλαβε ὅλους φόβος , καὶ τὸ ὄνομα τοῦ Κυρίου Ἰησοῦ ἐδοξάζετο .
Καὶ πολλοὶ ἀπὸ ἐκείνους ποὺ εἶχαν πιστέψει ἤρχοντο καὶ ἐξωμολογοῦντο καὶ ἔλεγαν τὰς πράξεις των .
Πολλοὶ δὲ ἀπὸ ἐκείνους ποὺ ἠσχολοῦντο εἰς τὴν μαγείαν ἔφεραν τὰ βιβλία τους καὶ τὰ ἔκαιαν ἐνώπιον ὅλων καὶ ὑπελόγισαν τὴν ἀξίαν τους καὶ εὑρῆκαν ὅτι ἄξιζαν πενῆντα χιλιάδες ἀργύρια .
Ἔτσι ὁ λόγος τοῦ Κυρίου διεδίδετο καὶ ἐπεβάλλετο μὲ δύναμιν .
Μετὰ τὰ γεγονότα αὐτά , ὁ Παῦλος ἀπεφάσισε νὰ περάσῃ ἀπὸ τὴν Μακεδονίαν καὶ Ἀχαΐαν καὶ νὰ μεταβῇ εἰς τὴν Ἱερουσαλήμ , καὶ ἔλεγε : « Ἀφοῦ μεταβῶ ἐκεῖ , πρέπει νὰ ἰδῶ καὶ τὴν Ρώμην » .
Καὶ ἀφοῦ ἔστειλε εἰς τὴν Μακεδονίαν δύο ἀπὸ τοὺς βοηθούς του , τὸν Τιμόθεον καὶ τὸν Ἔραστον , αὐτὸς ἔμεινε ὀλίγον ἀκόμη χρόνον εἰς τὴν Ἀσίαν .
Κατ᾽ ἐκεῖνον τὸν καιρὸν ἔγινε ὄχι ὀλίγη ταραχὴ διὰ τὴν διδασκαλίαν .
Κάποιος ὀνομαζόμενος Δημήτριος χρυσοχόος , ὁ ὁποῖος κατεσκεύαζε ναοὺς ἀργυροὺς τῆς Ἀρτέμιδος , ἔδινε εἰς τοὺς τεχνίτας ὄχι ὀλίγην ἐργασίαν .
Αὐτὸς τοὺς συγκέντρωσε μαζὶ μὲ τοὺς ἐργάτας τῆς τέχνης αὐτῆς καὶ τοὺς εἶπε , « Ἄνδρες , γνωρίζετε καλὰ ὅτι ἀπὸ τὴν ἐργασίαν αὐτὴν ἐξαρτᾶται ἡ εὐημερία μας ,
καὶ βλέπετε καὶ ἀκοῦτε ὅτι αὐτὸς ὁ Παῦλος ἔπεισε καὶ μετέστρεψε ἀρκετὸν κόσμον ὄχι μόνον τῆς Ἐφέσου ἀλλὰ σχεδὸν ὅλης τῆς Ἀσίας μὲ τὸ νὰ λέγῃ ὅτι θεοὶ κατασκευαζόμενοι μὲ τὰ χέρια δὲν εἶναι θεοί .
Ὄχι μόνον δὲ τὸ ἐπάγγελμά μας αὐτὸ κινδυνεύει νὰ δυσφημισθῇ ἀλλὰ καὶ ὁ ναὸς τῆς μεγάλης θεᾶς Ἀρτέμιδος νὰ περιφρονηθῇ καὶ νὰ χάσῃ τὴν μεγαλοπρέπειάν της , αὐτὴ τὴν ὁποίαν ὅλη ἡ Ἀσία καὶ ἡ οἰκουμένη λατρεύει » .
Ὅταν ἄκουσαν αὐτὰ ὠργίσθησαν καὶ ἐφώναζαν λέγοντες , « Μεγάλη ἡ Ἄρτεμις τῶν Ἐφεσίων » .
Καὶ ἦτο ὅλη ἡ πόλις γεμάτη ταραχὴν καὶ ὥρμησαν ὅλοι μαζὶ εἰς τὸ θέατρον , σύροντες μαζί τους τὸν Γάϊον καὶ τὸν Ἀρίσταρχον , Μακεδόνας , συνοδοιπόρους τοῦ Παύλου .
Ὁ Παῦλος ἤθελε νὰ παρουσιασθῇ εἰς τὴν συνέλευσιν ἀλλὰ δὲν τὸν ἄφηναν οἱ μαθηταί .
Μερικοὶ ἐπίσης ἀπὸ τοὺς Ἀσιάρχας , οἱ ὁποῖοι ἦσαν φίλοι του , ἔστειλαν πρὸς αὐτὸν καὶ τὸν παρακαλοῦσαν νὰ μὴ ἐκτεθῇ μεταβαίνων εἰς τὸ θέατρον .
Ἐν τῷ μεταξὺ μερικοὶ ἐφώναζαν ἕνα πρᾶγμα καὶ ἄλλοι ἄλλο , διότι ἡ συνέλευσις εὑρίσκετο εἰς σύγχυσιν καὶ οἱ περισσότεροι δὲν ἐγνώριζαν διατί εἶχαν συγκεντρωθῆ .
Μερικοὶ ἀπὸ τὸν ὄχλον ἔσπρωξαν πρὸς τὰ ἐμπρὸς κάποιον Ἀλέξανδρον , τὸν ὁποῖον παρουσίασαν οἱ Ἰουδαῖοι . Ὁ Ἀλέξανδρος , ἀφοῦ ἔνευσε μὲ τὸ χέρι , ἤθελε νὰ ἀπολογηθῇ πρὸς τὸν λαόν .
Ὅταν ὅμως τὰ πλήθη ἐκατάλαβαν ὅτι εἶναι Ἰουδαῖος , ὅλοι μὲ μιὰ φωνὴ ἐφώναζαν ἐπὶ δύο περίπου ὧρες : « Μεγάλη ἡ Ἄρτεμις τῶν Ἐφεσίων » .
Τότε ὁ γραμματεύς , ἀφοῦ καθησύχασε τὸν ὄχλον , εἶπε , « Ἄνδρες Ἐφέσιοι , ὑπάρχει κανεὶς ἄνθρωπος ποὺ δὲν ξέρει ὅτι ἡ πόλις τῶν Ἐφεσίων εἶναι ὁ ἐπιμελητὴς τοῦ ναοῦ τῆς μεγάλης θεᾶς Ἀρτέμιδος καὶ τοῦ ἀγάλματος ποὺ ἔπεσε ἀπὸ τὸν οὐρανόν ;
Ἀφοῦ λοιπὸν αὐτὰ εἶναι ἀναντίρρητα , πρέπει νὰ μένετε ἥσυχοι καὶ νὰ μὴ κάνετε ἀπερίσκεπτα πράγματα .
Ἐφέρατε τοὺς ἄνδρας τούτους , οἱ ὁποῖοι οὔτε ἱερόσυλοι εἶναι οὔτε βλασφημοῦν τὴν θεάν σας .
Ἐὰν ἑπομένως ὁ Δημήτριος καὶ οἱ συντεχνῖταί του ἔχουν κατηγορίαν ἐναντίον κάποιου , ὑπάρχουν ἡμέραι δικάσιμοι , ὑπάρχουν καὶ ἀνθύπατοι , ἂς μηνύσῃ ὁ ἕνας τὸν ἄλλον .
Ἐὰν ὅμως ζητᾶτε κάτι ἄλλο , αὐτὸ θὰ λυθῇ εἰς τὴν νόμιμον συνέλευσιν .
Διότι κινδυνεύομεν νὰ κατηγορηθοῦμε διὰ στάσιν διὰ τὰ σημερινὰ ἐπεισόδια , ἀφοῦ δὲν ὑπάρχει καμμία αἰτία , μὲ τὴν ὁποίαν νὰ μπορέσωμε νὰ δικαιολογήσωμεν τὴν ταραχὴν αὐτήν » .
Καὶ ἀφοῦ εἶπε αὐτά , διέλυσε τὴν συνέλευσιν .
Ὅταν ἔπαυσε ὁ θόρυβος , ὁ Παῦλος ἐκάλεσε τοὺς μαθητάς , τοὺς ἀπεχαιρέτησε καὶ ἔφυγε διὰ νὰ μεταβῇ εἰς τὴν Μακεδονίαν .
Ἀφοῦ ἐπέρασε ἀπὸ τὰ μέρη ἐκεῖνα καὶ ἐστήριξε τοὺς Χριστιανοὺς διὰ πολλῶν ὁμιλιῶν , ἦλθε εἰς τὴν Ἑλλάδα .
Ἐκεῖ ἔμεινε τρεῖς μῆνες , καὶ ἐνῷ ἐπρόκειτο νὰ πλεύσῃ εἰς τὴν Συρίαν , ἔγινε συνωμοσία ἐναντίον του ὑπὸ τῶν Ἰουδαίων καὶ δι᾽ αὐτὸ ἀπεφασίσθη νὰ ἐπιστρέψῃ διὰ τῆς Μακεδονίας .
Τὸν συνώδευαν δὲ μέχρι τῆς Ἀσίας ὁ Σώπατρος ἀπὸ τὴν Βέροιαν , ἀπὸ τοὺς Θεσσαλονικεῖς ὁ Ἀρίσταρχος καὶ Σέκουνδος , ὁ Γάϊος ἀπὸ τὴν Δέρβην , ὁ Τιμόθεος , καὶ οἱ Ἀσιᾶται Τυχικὸς καὶ Τρόφιμος .
Αὐτοὶ ἔφυγαν πρωτήτερα καὶ μᾶς ἐπερίμεναν εἰς τὴν Τρῳάδα .
Ἐμεῖς ἐπήγαμε διὰ θαλάσσης ἀπὸ τοὺς Φιλίππους μετὰ τὰς ἡμέρας τῆς ἑορτῆς τῶν ἀζύμων , καὶ τοὺς συναντήσαμεν ἐντὸς πέντε ἡμερῶν εἰς τὴν Τρῳάδα , ὅπου ἐμείναμεν ἑπτὰ ἡμέρας .
Κατὰ τὴν πρώτην ἡμέραν τῆς ἑβδομάδος , ἐνῷ οἱ μαθηταὶ ἦσαν μαζεμένοι , διὰ τὴν κλάσιν τοῦ ἄρτου , ὁ Παῦλος τοὺς ἐμιλοῦσε , ἐπειδὴ ἐπρόκειτο νὰ ἀναχωρήσῃ τὴν ἄλλην ἡμέραν , καὶ συνέχισε τὴν ὁμιλίαν του ἕως τὰ μεσάνυχτα .
Ὑπῆρχαν πολλαὶ λαμπάδες εἰς τὸ ἀνῶγι , ὅπου ἤμεθα μαζεμένοι .
Κάποιος δὲ νέος , ὀνομαζόμενος Εὔτυχος , ὁ ὁποῖος ἐκαθότανε εἰς τὸ παράθυρον , εἶχε καταληφθῆ ἀπὸ μεγάλη νύστα ἐπειδὴ ὁ Παῦλος παρέτεινε τὴν ὁμιλίαν του καί , κυριευθεὶς ὑπὸ τοῦ ὕπνου , ἔπεσε κάτω ἀπὸ τὸν τρίτον ὄροφον καὶ τὸν ἐσήκωσαν νεκρόν .
Ἀλλ᾽ ὁ Παῦλος κατέβηκε , ἔπεσε ἐπάνω του καὶ ἀφοῦ τὸν ἀγκάλιασε , εἶπε , « Μὴ ἀνησυχῆτε , διότι ἡ ψυχή του εἶναι μέσα του » .
Κατόπιν ἀνέβηκε , ἔκανε τὴν κλάσιν τοῦ ἄρτου καὶ ἔφαγε · ὕστερα ἐμίλησε ἐπὶ ἀρκετὸν μέχρι τῆς αὐγῆς καὶ ἀνεχώρησε .
Τὸν νέον τὸν ἐπῆραν ζωντανὸν καὶ πολὺ παρηγορήθηκαν .
Ἐμεῖς ἐπήγαμεν ἐνωρίτερα εἰς τὸ πλοῖον καὶ ἀπεπλεύσαμεν εἰς τὴν Ἄσσον , διότι ἀπ᾽ ἐκεῖ ἔπρεπε νὰ παραλάβωμεν τὸν Παῦλον . Ἔτσι εἶχε κανονίσει , διότι αὐτὸς θὰ ἐπήγαινε πεζός .
Ὅταν μᾶς συνήντησεν εἰς τὴν Ἄσσον , τὸν ἐπήραμεν εἰς τὸ πλοῖον καὶ ἤλθαμεν εἰς τὴν Μυτιλήνην .
Ἀπ᾽ ἐκεῖ ἀπεπλεύσαμεν καὶ τὴν ἑπομένην ἐφθάσαμεν ἀντίκρυ τῆς Χίου · τὴν ἄλλην ἡμέραν ἐπλησιάσαμεν τὴν Σάμον , ἐμείναμεν εἰς τὸ Τρωγύλλιον καὶ τὴν ἑπομένην ἤλθαμεν εἰς τὴν Μίλητον ,
διότι ὁ Παῦλος εἶχε ἀποφασίσει νὰ προσπεράσωμεν τὴν Ἔφεσον διὰ νὰ μὴ χρονοτριβήσῃ εἰς τὴν Ἀσίαν . Ἦτο βιαστικὸς διὰ νὰ βρίσκεται εἰς τὰ Ἱεροσόλυμα , ἐὰν τοῦ ἦτο δυνατόν , τὴν ἡμέραν τῆς Πεντηκοστῆς .
Ἀπὸ τὴν Μίλητον ἔστειλε εἰς τὴν Ἔφεσον καὶ ἐκάλεσε τοὺς πρεσβυτέρους τῆς ἐκκλησίας .
Ὅταν δὲ ἦλθαν πρὸς αὐτόν , τοὺς εἶπε , « Ξέρετε πῶς ἔζησα μαζί σας ὅλον τὸν χρόνον ἀπὸ τὴν πρώτην ἡμέραν ποὺ ἐπάτησα εἰς τὴν Ἀσίαν ,
ὑπηρετῶν τὸν Κύριον μὲ πᾶσαν ταπεινοφροσύνην καὶ μὲ πολλὰ δάκρυα καὶ δοκιμασίας ποὺ μοῦ συνέβησαν ἀπὸ τὰς συνωμοσίας τῶν Ἰουδαίων .
Ξέρετε ὅτι δὲν παρέλειψα νὰ σᾶς πῶ τίποτε ἀπὸ ὅσα ἦσαν γιὰ τὸ καλό σας , καὶ νὰ σᾶς διδάξω δημοσίᾳ καὶ εἰς τὰ σπίτια σας ,
κηρύττων ἐντόνως , καὶ εἰς τοὺς Ἰουδαίους καὶ εἰς τοὺς Ἕλληνας , μετάνοιαν εἰς τὸν Θεὸν καὶ πίστιν εἰς τὸν Κύριόν μας Ἰησοῦν Χριστόν .
Καὶ τώρα , δεμένος ἀπὸ τὸ Πνεῦμα , πηγαίνω εἰς τὴν Ἱερουσαλὴμ χωρὶς νὰ ξέρω τί θὰ μοῦ συμβῇ ἐκεῖ ,
παρὰ μόνον ὅτι τὸ Πνεῦμα τὸ Ἅγιον σὲ κάθε πόλιν μὲ βεβαιώνει ὅτι μὲ περιμένουν φυλακίσεις καὶ θλίψεις .
Ἀλλὰ δὲν λογαριάζω τίποτε , οὔτε θεωρῶ τὴν ζωήν μου πολύτιμη , ἀρκεῖ νὰ τελειώσω τὸν δρόμον μου μὲ χαρὰν καὶ τὴν ὑπηρεσίαν τὴν ὁποίαν ἔλαβα ἀπὸ τὸν Κύριον Ἰησοῦν , νὰ κηρύξω τὸ χαρμόσυνον ἄγγελμα τῆς χάριτος τοῦ Θεοῦ .
Καὶ τώρα ἐγὼ ξέρω ὅτι δὲν θὰ ἰδῆτε πλέον τὸ πρόσωπόν μου ὅλοι ἐσεῖς , μεταξὺ τῶν ὁποίων ἔμεινα καὶ ἐκήρυξα τὴν βασιλείαν τοῦ Θεοῦ .
Διὰ τοῦτο σᾶς βεβαιῶ τὴν σημερινὴν ἡμέραν , ὅτι εἶμαι ἀθῶος ἀπὸ τὸ αἷμα ὅλων σας .
Διότι δὲν παρέλειψα νὰ σᾶς διακηρύξω ὁλόκληρον τὸ σχέδιον τοῦ Θεοῦ .
Προσέχετε λοιπὸν τοὺς ἑαυτούς σας καὶ ὁλόκληρον τὸ ποίμνιον , εἰς τὸ ὁποῖον τὸ Πνεῦμα τὸ Ἅγιον σᾶς ἐτοποθέτησε ἐπισκόπους , διὰ νὰ ποιμαίνετε τὴν ἐκκλησίαν τοῦ Θεοῦ , τὴν ὁποίαν ἀπέκτησε μὲ τὸ δικό του αἷμα .
Διότι ξέρω τοῦτο , ὅτι μετὰ τὴν ἀναχώρησίν μου θὰ μποῦν μεταξύ σας λύκοι ἄγριοι καὶ δὲν θὰ φεισθοῦν τὸ ποίμνιον ,
καὶ ἀπὸ σᾶς τοὺς ἰδίους θὰ ἐγερθοῦν ἄνδρες οἱ ὁποῖοι θὰ διαστρέψουν τὴν ἀλήθειαν διὰ νὰ παρασύρουν τοὺς μαθητὰς ὥστε νὰ ἀκολουθήσουν αὐτούς .
Διὰ τοῦτο νὰ εἶσθε ἄγρυπνοι καὶ νὰ θυμᾶσθε ὅτι , ἐπὶ τριετίαν νύχτα καὶ ἡμέραν , δὲν ἔπαυσα νὰ νουθετῶ τὸν καθένα ἀπὸ σᾶς μὲ δάκρυα .
Καὶ τώρα , ἀδελφοί , σᾶς ἀφιερώνω εἰς τὸν Θεὸν καὶ εἰς τὸν λόγον τῆς χάριτός του , ὁ ὁποῖος ἔχει τὴν δύναμιν νὰ αὐξήσῃ τὴν οἰκοδομήν σας καὶ νὰ σᾶς δώσῃ κληρονομίαν μεταξὺ ὅλων τῶν ἁγιασμένων .
Δὲν ἐπεθύμησα κανενὸς τὸ χρῆμα ἢ τὸ χρυσάφι ἢ τὸν ρουχισμόν .
Ξέρετε σεῖς οἱ ἴδιοι ὅτι τὰς ἀνάγκας τὰς δικάς μου καὶ τῶν συντρόφων μου ἐξυπηρέτησαν τὰ χέρια μου αὐτά .
Σᾶς ἔδειξα , μὲ κάθε τρόπον , ὅτι ἔτσι μὲ τὸν κόπον τῆς ἐργασίας σας πρέπει νὰ βοηθᾶτε τοὺς ἀδυνάτους καὶ νὰ θυμᾶσθε τὰ λόγια τοῦ Κυρίου Ἰησοῦ ποὺ εἶπε αὐτὸς ὁ ἴδιος : « Εἶναι εὐτυχέστερον νὰ δίνῃ κανεὶς παρὰ νὰ παίρνῃ » .
Καὶ ὅταν εἶπε αὐτά , ἐγονάτισε μὲ ὅλους καὶ προσευχήθηκε .
Ὅλοι τότε ἔκλαιαν καὶ ἀγκάλιαζαν τὸν Παῦλον καὶ τὸν ἐφιλοῦσαν .
Ἐλυπήθησαν περισσότερον μὲ ἐκεῖνο ποὺ εἶπε , ὅτι δὲν θὰ ἰδοῦν πλέον τὸ πρόσωπόν του . Τὸν συνώδευσαν δὲ ἕως τὸ πλοῖον .
Ὅταν τοὺς ἀποχωρισθήκαμε καὶ ἀναχωρήσαμε , ἤλθαμεν κατ᾽ εὐθεῖαν εἰς τὴν Κῶ , τὴν δὲ ἑπομένην εἰς τὴν Ρόδον καὶ ἀπ᾽ ἐκεῖ εἰς τὰ Πάταρα .
Ἐκεῖ εὑρήκαμε πλοῖον ποὺ θὰ ἐπήγαινε εἰς τὴν Φοινίκην , εἰς τὸ ὁποῖον ἐπιβιβασθήκαμε καὶ ἀναχωρήσαμε .
Ὅταν διακρίναμε τὴν Κύπρον , τὴν ἀφήσαμεν ἀριστερά , καὶ ἐπλέαμε πρὸς τὴν Συρίαν , προσεγγίσαμεν δὲ εἰς τὴν Τύρον , διότι ἐκεῖ τὸ πλοῖον θὰ ξεφόρτωνε .
Ἐπήγαμε καὶ εὑρήκαμε τοὺς μαθητὰς καὶ ἐμείναμεν ἐκεῖ ἑπτὰ ἡμέρες . Οἱ μαθηταὶ αὐτοὶ ὑπὸ τὴν ἔμπνευσιν τοῦ Πνεύματος ἔλεγαν εἰς τὸν Παῦλον νὰ μὴ ἀνεβῇ εἰς τὰ Ἱεροσόλυμα .
Ἀλλ᾽ ὅταν συμπληρώσαμε τὶς ἡμέρες τῆς διαμονῆς μας , ἐφύγαμεν , ὅλοι δὲ σὺν γυναιξὶ καὶ τέκνοις μᾶς συνώδευαν ἕως ἔξω ἀπὸ τὴν πόλιν . Εἰς τὸ ἀκρογιάλι ἐγονατίσαμε καὶ προσευχηθήκαμε , ἀφοῦ δὲ ἀποχαιρετήσαμεν ὁ ἕνας τὸν ἄλλον , ἐμπήκαμε εἰς τὸ πλοῖον ,
ἐνῷ ἐκεῖνοι ἐπέστρεψαν εἰς τὰ σπίτια τους .
Ἐπλεύσαμεν τὸ διάστημα ἀπὸ τὴν Τύρον καὶ ἐφθάσαμεν εἰς τὴν Πτολεμαΐδα , ὅπου ἐχαιρετήσαμεν τοὺς ἀδελφοὺς καὶ ἐμείναμεν μαζί τους μίαν ἡμέραν .
Τὴν ἄλλην ἡμέραν ἀναχωρήσαμεν καὶ ἤλθαμεν εἰς τὴν Καισάρειαν , ἐπήγαμε δὲ εἰς τὸ σπίτι τοῦ Φιλίππου τοῦ εὐαγγελιστοῦ , ὁ ὁποῖος ἦτο ἕνας ἀπὸ τοὺς ἑπτά , καὶ ἐμείναμεν μαζί του .
Εἶχε τέσσερις θυγατέρες παρθένους , αἱ ὁποῖαι ἐπροφήτευαν .
Εἴχαμε μείνει ἐκεῖ ἀρκετὲς ἡμέρες ὅτε κατέβηκε ἀπὸ τὴν Ἰουδαίαν κάποιος προφήτης ὀνομαζόμενος Ἄγαβος ,
ὁ ὁποῖος ὅταν μᾶς ἐπεσκέφθη , ἐπῆρε τὴν ζώνην τοῦ Παύλου , τοῦ ἔδεσε τὰ χέρια καὶ τὰ πόδια , καὶ εἶπε , « Αὐτὰ λέγει τὸ Πνεῦμα τὸ Ἅγιον : Εἰς τὴν Ἱερουσαλὴμ ἔτσι θὰ δέσουν οἱ Ἰουδαῖοι τὸν ἄνδρα εἰς τὸν ὁποῖον ἀνήκει αὐτὴ ἡ ζώνη καὶ θὰ τὸν παραδώσουν εἰς τὰ χέρια τῶν ἐθνικῶν » .
Μόλις ἀκούσαμεν αὐτά , ἐμεῖς καὶ οἱ ἐντόπιοι τὸν παρακαλούσαμε νὰ μὴ ἀνεβῇ εἰς τὴν Ἱερουσαλήμ .
Ἀλλ᾽ ὁ Παῦλος ἀπεκρίθη , « Τί κερδίζετε μὲ τὸ νὰ κλαῖτε καὶ νὰ μοῦ ραγίζετε τὴν καρδιά ; Ἐγὼ εἶμαι πρόθυμος ὄχι μόνον νὰ δεθῶ ἀλλὰ καὶ νὰ πεθάνω εἰς τὴν Ἱερουσαλὴμ διὰ τὸ ὄνομα τοῦ Κυρίου Ἰησοῦ » .
Ἀφοῦ δὲν ἐπείθετο , ἡσυχάσαμε καὶ εἴπαμε , « Ἂς γίνῃ τὸ θέλημα τοῦ Κυρίου » .
Ὕστερα ἀπὸ τὰς ἡμέρας αὐτάς , ἑτοιμασθήκαμε καὶ ἀρχίσαμε νὰ ἀνεβαίνωμεν πρὸς τὴν Ἱερουσαλήμ .
Μαζί μας ἦλθαν καὶ μερικοὶ ἀπὸ τοὺς μαθητὰς τῆς Καισαρείας καὶ ἔφεραν κάποιον Μνάσωνα Κύπριον , παλαιὸν μαθητήν , εἰς τὸ σπίτι τοῦ ὁποίου ἐπρόκειτο νὰ φιλοξενηθοῦμε .
Ὅταν ἐφθάσαμεν εἰς τὰ Ἱεροσόλυμα , οἱ ἀδελφοὶ μᾶς ἐδέχθησαν μὲ χαράν .
Τὴν ἑπομένην ἡμέραν ὁ Παῦλος ἐπῆγε μαζί μας νὰ ἐπισκεφθῇ τὸν Ἰάκωβον καὶ ἦλθαν καὶ ὅλοι οἱ πρεσβύτεροι .
Ἀφοῦ τοὺς ἐχαιρέτησε , τοὺς διηγήθηκε λεπτομερῶς ὅσα ὁ Θεὸς ἔκανε εἰς τοὺς ἐθνικοὺς διὰ τῆς ὑπηρεσίας του .
Αὐτοὶ ὅταν τὰ ἄκουσαν , ἐδόξαζαν τὸν Κύριον καὶ εἶπαν εἰς τὸν Παῦλον , « Βλέπεις , ἀδελφέ , ὅτι πολλὲς χιλιάδες ἀπὸ τοὺς Ἰουδαίους ἔχουν πιστέψει καὶ ὅλοι εἶναι ζηλωταὶ τοῦ νόμου .
Ἐπληροφορήθησαν ὅμως γιὰ σένα ὅτι διδάσκεις ὅλους τοὺς Ἰουδαίους , ποὺ ζοῦν μεταξὺ τῶν ἐθνικῶν , ἀποστασίαν ἀπὸ τὸν Μωϋσῆν , διότι τοὺς λέγεις νὰ μὴ περιτέμνουν νὰ παιδιά τους οὔτε νὰ τηροῦν τὰ ἔθιμα .
Τί πρέπει νὰ γίνῃ λοιπόν ; Χωρὶς ἄλλο θὰ μαζευθῇ πλῆθος , διότι θὰ ἀκούσουν ὅτι ἦλθες .
Κάνε λοιπὸν ὅ , τι σοῦ ποῦμε . Ἔχομεν τέσσερις ἄνδρες ποὺ ἔχουν ἐπάνω τους τάξιμο .
Πάρε τους μαζί σου , κάνε τὸ τυπικὸν τοῦ καθαρισμοῦ μαζί τους καὶ πλήρωσε τὰ ἔξοδά τους διὰ τὸ ξύρισμα τῆς κεφαλῆς καὶ ἔτσι ὅλοι θὰ μάθουν ὅτι τίποτε ἀπὸ ὅσα ἔχουν πληροφορηθῆ γιὰ σένα δὲν εἶναι ἀληθές , ἀλλὰ ὅτι καὶ σὺ ὁ ἴδιος ἐξακολουθεῖς νὰ φυλάττῃς τὸν νόμον .
Ὡς πρὸς δὲ τοὺς ἐθνικοὺς ποὺ ἐπίστεψαν , τοὺς ἐγνωστοποιήσαμεν μὲ ἐπιστολὴν τὴν ἀπόφασίν μας νὰ μὴ τηροῦν τίποτε ἀπὸ αὐτὰ παρὰ νὰ ἀπέχουν ἀπὸ κρέας ποὺ ἔχει προσφερθῆ εἰς τὰ εἴδωλα , ἀπὸ αἷμα , ἀπὸ ὅ , τι ἔχει στραγγαλισθῆ καὶ ἀπὸ τὴν πορνείαν » .
Τότε ὁ Παῦλος ἐπῆρε τοὺς ἄνδρας , καὶ τὴν ἑπομένην ἡμέραν ἔκανε τὸ τυπικὸν τοῦ καθαρισμοῦ μαζί τους καὶ ἐμπῆκε εἰς τὸν ναόν , διὰ νὰ δηλώσῃ πότε θὰ ἔχουν συμπληρωθῆ αἱ ἡμέραι τοῦ καθαρισμοῦ καὶ νὰ προσφερθῇ θυσία διὰ τὸν καθένα ἀπὸ αὐτούς .
Ὅταν ἐπρόκειτο νὰ συμπληρωθοῦν αἱ ἑπτὰ ἡμέραι , οἱ Ἰουδαῖοι ποὺ ἦσαν ἀπὸ τὴν Ἀσίαν , τὸν εἶδαν εἰς τὸν ναόν , ξεσήκωσαν ὅλον τὸν λαὸν καὶ τὸν συνέλαβαν
φωνάζοντες , « Ἄνδρες Ἰσραηλῖται , βοηθᾶτε ! Αὐτὸς εἶναι ὁ ἄνθρωπος ποὺ παντοῦ διδάσκει ὅλους κατὰ τοῦ λαοῦ , τοῦ νόμου καὶ τοῦ τόπου τούτου , ἀκόμη δὲ καὶ Ἕλληνας ἔμπασε εἰς τὸν ναὸν καὶ ἐμόλυνε τὸν ἅγιον τοῦτον τόπον » .
Διότι εἶχαν ἰδῆ προηγουμένως τὸν Τρόφιμον τὸν Ἐφέσιον εἰς τὴν πόλιν μαζί του καὶ ὑπέθεσαν ὅτι ὁ Παῦλος τὸν εἶχε φέρει εἰς τὸν ναόν .
Καὶ ὅλη ἡ πόλις εἶχε ἐξεγερθῆ καὶ εἶχε συρρεύσει λαός . Ἔπιασαν τὸν Παῦλον , τὸν ἔσυραν ἔξω ἀπὸ τὸν ναὸν καὶ ἀμέσως ἔκλεισαν οἱ πόρτες .
Ἐνῷ δὲ ἐζητοῦσαν νὰ τὸν σκοτώσουν , ἔφθασε ἡ εἴδησις εἰς τὸν χιλίαρχον τῆς φρουρᾶς ὅτι ὁλόκληρη ἡ Ἱερουσαλὴμ εἶναι ἀνάστατη .
Αὐτὸς ἐπῆρε ἀμέσως στρατιῶτες καὶ ἑκατοντάρχους καὶ ἔτρεξε ἐναντίον τους . Ὅταν ἐκεῖνοι εἶδαν τὸν χιλίαρχον καὶ τοὺς στρατιῶτες , ἔπαυσαν νὰ κτυποῦν τὸν Παῦλον .
Ὁ χιλίαρχος ἐπλησίασε , τὸν ἔπιασε καὶ διέταξε νὰ δεθῇ μὲ δύο ἁλυσίδες · ὕστερα ἐρώτησε ποιός εἶναι καὶ τί εἶχε κάνει .
Μεταξὺ τοῦ ὄχλου μερικοὶ ἐφώναζαν τοῦτο καὶ ἄλλοι ἐκεῖνο . Ἐπειδὴ δὲ δὲν μποροῦσε νὰ μάθῃ τὴν ἀλήθειαν ἐξ αἰτίας τοῦ θορύβου , διέταξε νὰ ὁδηγηθῇ εἰς τὸν στρατῶνα .
Ὅταν ἔφθασε ὁ Παῦλος εἰς τὰ σκαλιά , ἐδέησε νὰ βασταχθῇ ἀπὸ τοὺς στρατιῶτες ἐξ αἰτίας τῆς βίας τοῦ ὄχλου ,
διότι ἀκολουθοῦσε πλῆθος λαοῦ καὶ ἔκραζε , « Ἐξαφάνισέ τον » .
Ἐνῷ ἐπρόκειτο ὁ Παῦλος νὰ εἰσαχθῇ εἰς τὸν στρατῶνα , λέγει εἰς τὸν χιλίαρχον , « Ἐπιτρέπεται νὰ σοῦ πῶ κάτι ; » . Καὶ ἐκεῖνος εἶπε , « Ὥστε ξέρεις ἑλληνικά ;
Δὲν εἶσαι λοιπὸν σὺ ὁ Αἰγύπτιος ποὺ ἐπαναστάτησε πρὸ ὀλίγων ἡμερῶν καὶ ὡδήγησε εἰς τὴν ἔρημον τέσσερις χιλιάδες τρομοκράτας ; » .
Ὁ Παῦλος ἀπεκρίθη , « Ἐγὼ εἶμαι Ἰουδαῖος ἀπὸ τὴν Ταρσὸν τῆς Κιλικίας , πολίτης ὄχι ἀσήμου πόλεως . Σὲ παρακαλῶ νὰ μοῦ ἐπιτρέψῃς νὰ μιλήσω εἰς τὸν λαόν » .
Αὐτὸς τὸ ἐπέτρεψε , καὶ ὁ Παῦλος ἐστάθηκε εἰς τὰ σκαλιὰ καὶ ἔνευσε μὲ τὸ χέρι εἰς τὸν λαόν . Ὅταν ἐπεκράτησε ἡσυχία , τοὺς προσεφώνησε εἰς τὴν Ἑβραϊκὴν διάλεκτον καὶ εἶπε :
« Ἄνδρες ἀδελφοὶ καὶ πατέρες , ἀκοῦστέ με τώρα νὰ ἀπολογοῦμαι σ᾽ ἐσᾶς » .
Ὅταν ἄκουσαν ὅτι τοὺς προσφωνοῦσε εἰς τὴν Ἑβραϊκὴν διάλεκτον , ἡσύχασαν ἀκόμη περισσότερον . Καὶ συνέχισε ,
« Ἐγὼ εἶμαι Ἰουδαῖος , ἐγεννήθηκα εἰς τὴν Ταρσὸν τῆς Κιλικίας , ἀλλ᾽ ἀνατράφηκα εἰς τὴν πόλιν αὐτήν · ὡς μαθητὴς τοῦ Γαμαλιὴλ ἔμαθα μὲ ἀκρίβειαν τὸν πατρικὸν νόμον καὶ ἤμουν ζηλωτὴς τοῦ Θεοῦ , καθὼς εἶσθε ὅλοι σεῖς σήμερα .
Τὴν νέαν αὐτὴν διδασκαλίαν κατεδίωξα μέχρι θανάτου καὶ παρέδιδα ἁλυσοδεμένους σὲ φυλακὲς ἄνδρες καὶ γυναῖκες ,
ὅπως ὁ ἀρχιερεὺς μαρτυρεῖ δι᾽ ἐμὲ καὶ ὅλον τὸ σῶμα τῶν πρεσβυτέρων , παρὰ τῶν ὁποίων ἔλαβα καὶ ἐπιστολὰς πρὸς τοὺς συναδέλφους τῆς Δαμασκοῦ καὶ ἐπήγαινα διὰ νὰ φέρω εἰς τὴν Ἱερουσαλὴμ δεμένους καὶ ἐκείνους ποὺ ἦσαν ἐκεῖ , διὰ νὰ τιμωρηθοῦν .
Ἐνῷ ἐβάδιζα καὶ ἐπλησίαζα εἰς τὴν Δαμασκόν , αἰφνιδίως κατὰ τὴν μεσημβρίαν ἄστραψε γύρω μου μεγάλο φῶς ἀπὸ τὸν οὐρανόν .
Ἔπεσα εἰς τὸ ἔδαφος καὶ ἄκουσα φωνὴν νὰ μοῦ λέγῃ , « Σαούλ , Σαούλ , γιατί μὲ καταδιώκεις ; » .
Ἐγὼ ἀπεκρίθην , « Ποιός εἶσαι , Κύριε ; » . Καὶ αὐτὸς μοῦ εἶπε , « Ἐγὼ εἶμαι ὁ Ἰησοῦς ὁ Ναζωραῖος , τὸν ὁποῖον σὺ καταδιώκεις » .
Ἐκεῖνοι ποὺ ἦσαν μαζί μου εἶδαν τὸ φῶς καὶ ἐφοβήθηκαν , δὲν ἄκουσαν ὅμως τὴν φωνὴν ἐκείνου ποὺ μοῦ μιλοῦσε .
Εἶπα τότε , « Τί νὰ κάνω , Κύριε ; » . Ὁ δὲ Κύριος μοῦ εἶπε , « Σήκω , πήγαινε εἰς τὴν Δαμασκὸν καὶ ἐκεῖ θὰ σοῦ ποῦν ὅλα ὅσα εἶναι καθωρισμένα διὰ σὲ νὰ κάνῃς » .
Ἐπειδὴ δὲ δὲν ἔβλεπα ἀπὸ τὴν λάμψιν τοῦ φωτὸς ἐκείνου , μὲ ὡδηγοῦσαν ἀπὸ τὸ χέρι οἱ σύντροφοί μου καὶ ἔτσι ἦλθα εἰς τὴν Δαμασκόν .
Κάποιος Ἀνανίας , ἄνθρωπος εὐσεβὴς κατὰ τὸν νόμον , ὁ ὁποῖος εἶχε καλὴν φήμην ἀπὸ ὅλους τοὺς Ἰουδαίους κατοίκους τῆς Δαμασκοῦ ,
ἦλθε καὶ στάθηκε μπροστά μου καὶ μοῦ εἶπε , « Σαοὺλ ἀδελφέ , ἀπόκτησε πάλιν τὸ φῶς σου » . Καὶ ἀμέσως ὕψωσα τὸ βλέμμα μου πρὸς αὐτόν .
Αὐτὸς δὲ μοῦ εἶπε , « Ὁ Θεὸς τῶν πατέρων μας σὲ προώρισε νὰ μάθῃς τὸ θέλημά του καὶ νὰ ἰδῇς τὸν Δίκαιον καὶ νὰ ἀκούσῃς φωνὴν ἀπὸ τὸ στόμα του .
Διότι θὰ τοῦ εἶσαι μάρτυς εἰς ὅλους τοὺς ἀνθρώπους δι᾽ ὅσα εἶδες καὶ ἄκουσες .
Καὶ τώρα γιατί χρονοτριβεῖς ; Σήκω καὶ βαπτίσου καὶ πλύσου ἀπὸ τὰς ἁμαρτίας σου ἀφοῦ ἐπικαλεσθῇς τὸ ὄνομα τοῦ Κυρίου » .
Ὅταν ἐπέστρεψα εἰς τὴν Ἱερουσαλὴμ καὶ ἐνῷ προσευχόμουν εἰς τὸν ναόν , περιέπεσα εἰς ἔκστασιν
καὶ τὸν εἶδα , μοῦ ἔλεγε δέ : « Τρέξε καὶ φύγε γρήγορα ἀπὸ τὴν Ἱερουσαλήμ , διότι δὲν θὰ δεχθοῦν τὴν μαρτυρίαν σου γιὰ μένα » .
Καὶ ἐγὼ εἶπα , « Κύριε , αὐτοὶ ξέρουν ὅτι ἐγὼ ἐφυλάκιζα καὶ ἔδερνα εἰς τὰς συναγωγὰς ἐκείνους ποὺ ἐπίστευαν σ᾽ ἐσένα .
Καὶ ὅταν ἐχύνετο τὸ αἷμα τοῦ Στεφάνου τοῦ μάρτυρά σου , ἤμουν καὶ ἐγὼ παρὼν καὶ συγκατένευα εἰς τὸν φόνον του καὶ ἐφύλαγα τὰ ἐνδύματα ἐκείνων ποὺ τὸν ἐφόνευαν » .
Καὶ αὐτὸς μοῦ εἶπε , « Πήγαινε , διότι ἐγὼ θὰ σὲ στείλω μακρυὰ εἰς ἐθνικούς » .
Ἕως αὐτὸ τὸ σημεῖον τοῦ λόγου τὸν ἄκουαν , ἀλλὰ ὕστερα ἄρχισαν νὰ φωνάζουν , « Ἐξαφάνισε ἀπὸ τὴν γῆν ἕνα τέτοιον ἄνθρωπον , διότι δὲν πρέπει νὰ ζῇ » .
Ἐπειδὴ δὲ ἐφώναζαν καὶ ἔρριχναν τὰ ἐνδύματά τους καὶ ἐσκόρπιζαν σκόνιν εἰς τὸν ἀέρα ,
ὁ χιλίαρχος διέταξε νὰ ὁδηγηθῇ εἰς τὸν στρατῶνα καὶ νὰ τὸν ἀνακρίνουν μὲ μαστιγώσεις διὰ νὰ μάθῃ τὴν αἰτίαν διὰ τὴν κατακραυγὴν αὐτὴν ἐναντίον του .
Ἀλλ᾽ ὅταν τὸν εἶχαν δέσει διὰ νὰ τὸν μαστιγώσουν , εἶπε ὁ Παῦλος εἰς τὸν ἑκατόνταρχον ποὺ ἦτο ἐκεῖ , « Σᾶς ἐπιτρέπεται ἀπὸ τὸν νόμον νὰ μαστιγώσετε Ρωμαῖον πολίτην χωρὶς νὰ ἔχῃ καταδικασθῆ ; » .
Ὅταν ἄκουσε αὐτὸ ὁ ἑκατόνταρχος , ἐπῆγε εἰς τὸν χιλίαρχον καὶ τοῦ εἶπε , « Πρόσεξε τί πᾶς νὰ κάνῃς , διότι ὁ ἄνθρωπος αὐτὸς εἶναι Ρωμαῖος πολίτης » .
Ἦλθε τότε ὁ χιλίαρχος καὶ τοῦ εἶπε , « Πές μου , εἶσαι Ρωμαῖος πολίτης ; » . Αὐτὸς δὲ εἶπε , « Ναί » .
Καὶ ὁ χιλίαρχος ἀπεκρίθη , « Ἐγὼ μὲ πολλὰ χρήματα ἀπέκτησα τὸ δικαίωμα τοῦτο τοῦ πολίτου » . Ὁ Παῦλος εἶπε , « Ἐγὼ ὅμως τὸ ἔχω ἐκ γενετῆς » .
Τότε ἀπεσύρθησαν ἀμέσως ἐκεῖνοι ποὺ ἐπρόκειτο νὰ τὸν ἀνακρίνουν καὶ ὁ ἴδιος ὁ χιλίαρχος ἐφοβήθηκε , ὅταν εἶδε ὅτι ὁ Παῦλος εἶναι Ρωμαῖος πολίτης καὶ τὸν εἶχε δέσει .
Τὴν ἄλλην ἡμέραν , ἐπειδὴ ἤθελε νὰ μάθῃ ἀκριβῶς διὰ ποίαν αἰτίαν κατηγορεῖτο ἀπὸ τοὺς Ἰουδαίους , τὸν ἔλυσε ἀπὸ τὰ δεσμὰ καὶ διέταξε νὰ συνέλθουν οἱ ἀρχιερεῖς καὶ ὁλόκληρον τὸ συνέδριόν τους . Ὕστερα ἔφερε κάτω τὸν Παῦλον καὶ τοὺς τὸν παρουσίασε .



Ὁ Παῦλος ἔρριξε τὸ βλέμμα του εἰς τὸ συνέδριον καὶ εἶπε , « Ἄνδρες ἀδελφοί , ἐγὼ ἔζησα ἐνώπιον τοῦ Θεοῦ ἕως σήμερα μὲ τελείως ἀγαθὴν συνείδησιν » .
Ὁ ἀρχιερεὺς Ἀνανίας τότε διέταξε ἐκείνους ποὺ ἐστέκοντο πλησίον του νὰ τὸν κτυπήσουν εἰς τὸ στόμα .
Ὁ Παῦλος τὸτε τοῦ εἶπε , « Ὁ Θεὸς θὰ κτυπήσῃ σέ , τοῖχε ἀσβεστωμένε · κάθεσαι ἐκεῖ διὰ νὰ μὲ κρίνῃς σύμφωνα μὲ τὸν νόμον , καὶ ὅμως παραβαίνεις τὸν νόμον καὶ διατάσσεις νὰ μὲ κτυπήσουν ; » .
Ἐκεῖνοι ποὺ ἐστέκοντο πλησίον του εἶπαν , « Τὸν ἀρχιερέα τοῦ Θεοῦ ὑβρίζεις ; » .
Καὶ ὁ Παῦλος εἶπε , « Δὲν ἐγνώριζα , ἀδελφοί , ὅτι εἶναι ἀρχιερεύς · διότι εἶναι γραμμένον : Νὰ μὴ κακολογήσῃς ἄρχοντα τοῦ λαοῦ σου » .
Ὅταν ὁ Παῦλος ἀντελήφθη ὅτι μία μερὶς ἦσαν Σαδδουκαῖοι καὶ ἡ ἄλλη Φαρισαῖοι , ἐφώναξε εἰς τὸ συνέδριον , « Ἄνδρες ἀδελφοί , ἐγὼ εἶμαι Φαρισαῖος , υἱὸς Φαρισαίου · διὰ τὴν ἐλπίδα καὶ τὴν ἀνάστασιν τῶν νεκρῶν ἐγὼ δικάζομαι » .
Ὅταν εἶπε αὐτό , ἔγινε φιλονεικία μεταξὺ τῶν Φαρισαίων καὶ τῶν Σαδδουκαίων καὶ ἐδιχάσθηκε τὸ συνέδριον .
— Οἱ μὲν Σαδδουκαῖοι λέγουν ὅτι δὲν ὑπάρχει ἀνάστασις οὔτε ἄγγελος οὔτε πνεῦμα , οἱ δὲ Φαρισαῖοι παραδέχονται καὶ τὰ δύο . —
Ἔγινε θόρυβος μεγάλος καὶ σηκώθηκαν οἱ γραμματεῖς τῆς μερίδος τῶν Φαρισαίων καὶ φιλονεικοῦσαν λέγοντες , « Κανένα κακὸ δὲν βρίσκομε εἰς τὸν ἄνθρωπον αὐτόν . Ἐὰν τοῦ μίλησε κάποιο πνεῦμα ἢ κάποιος ἄγγελος , ἂς μὴ πολεμοῦμε ἐναντίον τοῦ Θεοῦ » .
Ἐπειδὴ δὲ ἔγινε μεγάλη φιλονεικία , ὁ χιλίαρχος ἐφοβήθηκε μήπως διασπαράξουν τὸν Παῦλον καὶ διέταξε τὸ στράτευμα νὰ κατεβῇ , νὰ τὸν πάρουν ἀπὸ αὐτοὺς διὰ τῆς βίας καὶ νὰ τὸν φέρουν εἰς τὸν στρατῶνα .
Τὴν ἑπομένην νύχτα παρουσιάσθηκε εἰς αὐτὸν ὁ Κύριος καὶ τοῦ εἶπε , « Ἔχε θάρρος , Παῦλε . Διότι ὅπως ἐμαρτύρησες γιὰ μένα εἰς τὴν Ἱερουσαλήμ , ἔτσι πρέπει νὰ δώσῃς μαρτυρίαν καὶ εἰς τὴν Ρώμην » .
Ὅταν ἐξημέρωσε , μερικοὶ ἀπὸ τοὺς Ἰουδαίους συνωμότησαν καὶ ὡρκίσθησαν νὰ μὴ φάγουν οὔτε νὰ πιοῦν ἕως ὅτου σκοτώσουν τὸν Παῦλον .
Ἦσαν δὲ περισσότεροι ἀπὸ σαράντα ἐκεῖνοι ποὺ ἔκαναν τὴν συνωμοσίαν αὐτήν ·
καὶ ἐπῆγαν εἰς τοὺς ἀρχιερεῖς καὶ τοὺς πρεσβυτέρους καὶ εἶπαν , « Ἐδεσμευθήκαμε μὲ ὅρκον νὰ μὴ γευθοῦμε τίποτε , ἕως ὅτου σκοτώσωμε τὸν Παῦλον .
Τώρα λοιπὸν σεῖς καὶ τὸ συνέδριον εἰδοποιήσατε τὸν χιλίαρχον νὰ σᾶς τὸν παρουσιάσῃ αὔριον μὲ τὴν δικαιολογίαν ὅτι θὰ ἐξετάσετε ἀκριβέστερα τὴν ὑπόθεσίν του · ἐμεῖς δὲ πρὶν πλησιάσῃ , θὰ εἴμεθα ἕτοιμοι νὰ τὸν σκοτώσωμε » .
Ἀλλ᾽ ὁ υἱὸς τῆς ἀδελφῆς τοῦ Παύλου ἄκουσε τὴν ἐνέδραν , ἐπῆγε εἰς τὸν στρατῶνα , ἐμπῆκε μέσα καὶ τὸ ἀνέφερε εἰς τὸν Παῦλον .
Ὁ Παῦλος ἐκάλεσεν ἕνα ἀπὸ τοὺς ἑκατοντάρχους καὶ τοῦ εἶπε , « Ὁδήγησε αὐτὸν τὸν νέον εἰς τὸν χιλίαρχον , διότι ἔχει νὰ τοῦ πῇ κάτι » .
Ὁ ἑκατόνταρχος τὸν ἐπῆρε καὶ τὸν ὡδήγησεν εἰς τὸν χιλίαρχον , καὶ εἶπε , « Ὁ Παῦλος ποὺ εἶναι φυλακισμένος μὲ ἐκάλεσε καὶ μοῦ εἶπε νὰ φέρω αὐτὸν τὸν νέον σ᾽ ἐσένα , διότι ἔχει κάτι νὰ σοῦ πῇ » .
Ὁ χιλίαρχος τὸν ἔπιασε ἀπὸ τὸ χέρι , τὸν ἐπῆρε ἰδιαιτέρως καὶ τὸν ἐρώτησε , « Τί ἔχεις νὰ μοῦ πῇς ; » .
Αὐτὸς δὲ εἶπε , « Οἱ Ἰουδαῖοι συνεφώνησαν νὰ σὲ παρακαλέσουν νὰ φέρῃς τὸν Παῦλον αὔριον εἰς τὸ συνέδριον , μὲ τὴν δικαιολογίαν ὅτι θέλουν νὰ μάθουν ἀκριβέστερα γι᾽ αὐτόν .
Ἀλλὰ μὴ τοὺς πιστέψῃς διότι τὸν παραμονεύουν περισσότεροι ἀπὸ σαράντα ἄνδρες οἱ ὁποῖοι ὡρκίσθησαν νὰ μὴ φάγουν οὔτε νὰ πιοῦν , ἕως ὅτου τὸν σκοτώσουν καὶ τώρα εἶναι ἕτοιμοι καὶ περιμένουν τὴν συγκατάθεσίν σου » .
Ὁ χιλίαρχος ἀπέλυσε τὸν νέον μὲ τὴν ἐντολήν : « Νὰ μὴ πῇς σὲ κανένα ὅτι μοῦ τὰ ἐφανέρωσες » .
Ὕστερα ἐκάλεσε δύο ἀπὸ τοὺς ἑκατοντάρχους καὶ τοὺς εἶπε , « Ἑτοιμάστε ἀπὸ τὴν τρίτην νυχτερινὴν ὥραν διακοσίους στρατιώτας διὰ νὰ μεταβοῦν ἕως τὴν Καισάρειαν μαζὶ μὲ ἑβδομῆντα ἱππεῖς καὶ διακοσίους λογχοφόρους .
Νὰ ἔχουν καὶ ζῶα διὰ νὰ καθήσῃ ὁ Παῦλος καὶ νὰ τὸν φέρουν μὲ ἀσφάλειαν εἰς τὸν Φήλικα τὸν ἡγεμόνα » .
Ἔγραψε καὶ ἐπιστολήν , ἡ ὁποία εἶχε τὸν ἑξῆς τύπον :
« Ὁ Κλαύδιος Λυσίας στέλλει χαιρετισμοὺς εἰς τὸν ἐξοχώτατον ἡγεμόνα Φήλικα .
Ὁ ἄνθρωπος αὐτὸς συνελήφθη ἀπὸ τοὺς Ἰουδαίους καὶ ἐπρόκειτο νὰ τὸν σκοτώσουν ὅτε ἐπενέβην μὲ τοὺς στρατιώτας καὶ τὸν ἔσωσα , ἐπειδὴ ἔμαθα ὅτι εἶναι Ρωμαῖος πολίτης .
Ἐπειδὴ δὲ ἤθελα νὰ μάθω διὰ ποίαν αἰτίαν τὸν κατηγοροῦσαν , τὸν ἐπῆρα κάτω εἰς τὸ συνέδριόν τους ·
καὶ εἶδα ὅτι κατηγορεῖται διὰ ζητήματα τοῦ νόμου των , ἀλλὰ δὲν ὑπῆρχε καμμία κατηγορία ἐναντίον του ποὺ νὰ τιμωρῆται μὲ θάνατον ἢ φυλάκισιν .
Ἐπειδὴ ὅμως μοῦ ἐγνωστοποιήθη ὅτι ἐπρόκειτο νὰ γίνῃ ἐπίθεσις τῶν Ἰουδαίων ἐναντίον του , τὸν ἔστειλα ἀμέσως πρὸς σέ , καὶ παρήγγειλα ἐπίσης εἰς τοὺς κατηγόρους νὰ ποῦν ἐνώπιόν σου ὅ , τι ἔχουν ἐναντίον του . Ὑγίαινε » .
Οἱ στρατιῶται λοιπὸν , σύμφωνα μὲ τὴν διαταγὴν ποὺ εἶχαν , ἐπῆραν τὸν Παῦλον καὶ τὸν ἔφεραν τὴν νύχτα εἰς τὴν Ἀντιπατρίδα ,
τὴν ἄλλην δὲ ἡμέραν ἄφησαν τοὺς ἱππεῖς νὰ πορευθοῦν μαζί του , αὐτοὶ δὲ ἐπέστρεψαν εἰς τὸν στρατῶνα .
Ἐκεῖνοι , ὅταν ἦλθαν εἰς τὴν Καισάρειαν , ἔδωκαν τὴν ἐπιστολὴν εἰς τὸν ἡγεμόνα καὶ τοῦ παρουσίασαν τὸν Παῦλον .
Ὁ ἡγεμὼν ἐδιάβασε τὴν ἐπιστολὴν καὶ τὸν ἐρώτησε ἀπὸ ποιάν ἐπαρχίαν εἶναι . Ὅταν ἔμαθε ὅτι εἶναι ἀπὸ τὴν Κιλικίαν ,
« Θὰ σὲ ἀνακρίνω » , εἶπε , « ὅταν ἔλθουν καὶ οἱ κατήγοροί σου » . Διέταξε δὲ νὰ τὸν ἔχουν ὑπὸ φρούρησιν εἰς τὸ διοικητήριον τοῦ Ἡρώδη .

Μετὰ πέντε ἡμέρας , κατέβηκε ὁ ἀρχιερεὺς Ἀνανίας μαζὶ μὲ τοὺς πρεσβυτέρους καὶ κάποιον δικηγόρον Τέρτυλλον , καὶ διετύπωσαν κατηγορίας εἰς τὸν ἡγεμόνα κατὰ τοῦ Παύλου .
Ὅταν δὲ αὐτὸς ἐκλήθη , ἄρχισε ὁ Τέρτυλλος νὰ τὸν κατηγορῇ , λέγων ,
« Τὸ ὅτι χάρις σ᾽ ἐσέ , ἐξοχώτατε Φῆλιξ , ἀπολαμβάνομεν ἀδιάκοπον εἰρήνην καὶ ὅτι γίνονται ἔργα εἰς τὸ ἔθνος τοῦτο χάρις εἰς τὴν πρόνοιάν σου , μὲ κάθε τρόπον καὶ παντοῦ τὸ ἀναγνωρίζομεν μὲ μεγάλην εὐγνωμοσύνην .
Διὰ νὰ μὴ σὲ κουράσω περισσότερον , σὲ παρακαλῶ νὰ ἔχῃς τὴν καλωσύνην νὰ μᾶς ἀκούσῃς συντόμως .
Τὸν ἄνθρωπον αὐτὸν τὸν θεωροῦμεν σὰν πανούκλα καὶ πρόξενον ταραχῆς μεταξὺ ὅλων τῶν Ἰουδαίων εἰς ὅλον τὸν κόσμον , εἶναι δὲ πρωτοστάτης τῆς αἱρέσεως τῶν Ναζωραίων ·
ἀκόμη καὶ τὸν ναὸν ἐπεχείρησε νὰ μολύνῃ . Γι᾽ αὐτὸ τὸν ἐπιάσαμε [ καὶ ἠθέλαμε νὰ τὸν κρίνωμεν σύμφωνα μὲ τὸν νόμον μας ,
ἀλλὰ ἦλθε ὁ Λυσίας ὁ χιλίαρχος καὶ τὸν ἐπῆρε μὲ μεγάλην βίαν ἀπὸ τὰ χέρια μας ,
διέταξε δὲ τοὺς κατηγόρους του νὰ παρουσιασθοῦν ἐνώπιόν σου . ] Ἀφοῦ τὸν ἀνακρίνῃς σὺ ὁ ἴδιος , θὰ μπορέσῃς νὰ μάθῃς δι᾽ ὅλα ὅσα ἐμεῖς τὸν κατηγοροῦμεν » .
Τὴν κατηγορίαν ὑπεστήριξαν καὶ οἱ Ἰουδαῖοι , λέγοντες ὅτι ἔτσι ἔχουν τὰ πράγματα .
Τότε ὁ Παῦλος , ἀφοῦ τοῦ ἔκανε νεῦμα ὁ ἡγεμὼν νὰ μιλήσῃ , εἶπε , « Ἐπειδὴ γνωρίζω ὅτι ἀπὸ πολλὰ χρόνια εἶσαι δικαστὴς εἰς τὸ ἔθνος τοῦτο , ἀπολογοῦμαι μὲ μεγαλυτέραν προθυμίαν διὰ τὸν ἑαυτόν μου ,
ἐπειδὴ εἶσαι εἰς θέσιν νὰ μάθῃς ὅτι δὲν ἐπέρασαν περισσότερες ἀπὸ δώδεκα ἡμέρες ποὺ ἀνέβηκα διὰ νὰ προσκυνήσω εἰς τὴν Ἱερουσαλήμ ·
καὶ δὲν μὲ εὑρῆκαν νὰ συζητῶ μὲ κανένα ἢ νὰ παρακινῶ τὸν λαὸν εἰς ἐπανάστασιν οὔτε εἰς τὸν ναὸν οὔτε εἰς τὰς συναγωγάς , οὔτε εἰς τὴν πόλιν ·
οὔτε μποροῦν νὰ ἀποδείξουν ἐκεῖνα ποὺ τώρα μὲ κατηγοροῦν .
Ὁμολογῶ δὲ δ᾽ ἐσὲ τοῦτο , ὅτι κατὰ τὴν διδασκαλίαν ποὺ ὀνομάζουν αἵρεσιν , ἔτσι λατρεύω τὸν Θεὸν τῶν πατέρων μας καὶ πιστεύω ὅλα ποὺ εἶναι γραμμένα εἰς τὸν νόμον καὶ εἰς τοὺς προφήτας ,
καὶ ἔχω ἐλπίδα εἰς τὸν Θεόν , τὴν ὁποίαν καὶ αὐτοὶ δέχονται , ὅτι μέλλει νὰ γίνῃ ἀνάστασις τῶν νεκρῶν , τόσον τῶν δικαίων ὅσον καὶ τῶν ἀδίκων .
Διὰ τοῦτο καὶ ἐγὼ προσπαθῶ μὲ κάθε τρόπον νὰ ἔχω πάντοτε καθαρὰν συνείδησιν πρὸς τὸν Θεὸν καὶ τοὺς ἀνθρώπους .
Ὕστερα ἀπὸ πολλὰ χρόνια ἦλθα διὰ νὰ φέρω εἰς τὸ ἔθνος μου ἐλεημοσύνας καὶ νὰ κάνω θυσίας .
Κατ᾽ αὐτὴν τὴν περίστασιν μὲ εὑρῆκαν εἰς τὸν ναὸν νὰ ὑποβάλλωμαι εἰς ἁγνισμόν , ὄχι μαζὶ μὲ ὄχλον οὔτε μὲ θόρυβον ,
μερικοὶ Ἰουδαῖοι ἀπὸ τὴν Ἀσίαν , οἱ ὁποῖοι ἔπρεπε νὰ παρουσιασθοῦν ἐνώπιόν σου καὶ νὰ μὲ κατηγορήσουν ἐὰν ἔχουν τίποτε ἐναντίον μου .
Ἢ αὐτοὶ ἐδῶ ἂς ποῦν τί ἀδίκημα μοῦ εὑρῆκαν , ὅταν παρουσιάσθηκα εἰς τὸ συνέδριον ,
ἐκτὸς ἀπὸ τὸ ἕνα αὐτὸ πρᾶγμα ποὺ ἐφώναξα , ὅταν ἔστεκα μεταξύ τους , δηλαδή , « Διὰ τὴν ἀνάστασιν τῶν νεκρῶν δικάζομαι ἀπὸ σᾶς σήμερα » .
Ὅταν ἄκουσε αὐτὰ ὁ Φῆλιξ , ἀνέβαλε τὴν δίκην , διότι ἐγνώριζε ἀκριβέστερα τὰ σχετικὰ πρὸς τὴν διδασκαλίαν , καὶ εἶπε , « Ὅταν κατεβῇ ὁ Λυσίας ὁ χιλίαρχος , θὰ ἀποφασίσω ἐπὶ τῆς ὑποθέσεώς σας » .
Διέταξε δὲ τὸν ἑκατόνταρχον νὰ κρατῇ ὑπὸ ἐπιτήρησιν τὸν Παῦλον καὶ νὰ τοῦ παρέχῃ εὐκολίαν καὶ νὰ μὴ ἐμποδίζῃ κανένα ἀπὸ τοὺς φίλους του νὰ τὸν ὑπηρετῇ ἢ νὰ τὸν ἐπισκέπτεται .
Ὕστερα ἀπὸ λίγες ἡμέρες ἦλθε ὁ Φῆλιξ μαζὶ μὲ τὴν σύζυγόν του Δρουσίλλαν , ἡ ὁποία ἦτο Ἰουδαία , καὶ καλέσας τὸν Παῦλον , τὸν ἄκουσε νὰ τοῦ μιλῇ περὶ πίστεως εἰς τὸν Χριστόν .
Ἀλλ᾽ ὅταν ἐμιλοῦσε διὰ ζητήματα δικαιοσύνης καὶ ἐγκρατείας καὶ μελλούσης κρίσεως , φοβισμένος ὁ Φῆλιξ εἶπε , « Ἐπὶ τοῦ παρόντος πήγαινε καὶ ὅταν θὰ ἔχω καιρὸν θὰ σὲ καλέσω » .
Συγχρόνως ἤλπιζε ὅτι θὰ τοῦ ἐδίδοντο χρήματα ἀπὸ τὸν Παῦλον διὰ νὰ τὸν ἀπολύσῃ · διὰ τοῦτο τὸν ἐκαλοῦσε συχνὰ καὶ μιλοῦσε μαζί του .
Ὅταν συμπληρώθηκε διετία , τὸν Φήλικα διεδέχθη ὁ Πόρκιος Φῆστος . Ἐπειδὴ δὲ ὁ Φῆλιξ ἤθελε νὰ κάνῃ χάριν εἰς τοὺς Ἰουδαίους , ἄφησε τὸν Παῦλον φυλακισμένον .

Ὁ Φῆστος , τρεῖς ἡμέρας μετὰ τὸν ἐρχομόν του εἰς τὴν ἐπαρχίαν , ἀνέβηκε εἰς τὰ Ἱεροσόλυμα ἀπὸ τὴν Καισάρειαν .
Ὁ ἀρχιερεὺς δὲ καὶ οἱ προὔχοντες τῶν Ἰουδαίων διετύπωσαν εἰς αὐτὸν κατηγορίας κατὰ τοῦ Παύλου , καὶ τὸν παρακαλοῦσαν ,
ζητοῦντες ὡς χάριν ἀπὸ αὐτόν , νὰ τὸν καλέσῃ εἰς τὴν Ἱερουσαλήμ , διότι ἐσχεδίαζαν ἐνέδραν διὰ νὰ τὸν σκοτώσουν εἰς τὸν δρόμον .
Ὁ Φῆστος ἀπεκρίθη ὅτι ὁ Παῦλος εἶναι ὑπὸ ἐπιτήρησιν εἰς τὴν Καισάρειαν , καὶ ὅτι ἐπρόκειτο καὶ αὐτὸς νὰ ἀναχωρήσῃ γρήγορα ἀπὸ τὴν Ἱερουσαλήμ .
« Οἱ πρόκριτοι λοιπὸν μεταξύ σας » , εἶπε , « ἂς κατεβοῦν μαζί μου καὶ ἂν ὑπάρχῃ τίποτε ἀξιόποινον εἰς τὸν ἄνθρωπον αὐτόν , ἂς τὸν κατηγορήσουν » .
Ἀφοῦ παρέμεινε μεταξύ τους περισσότερον ἀπὸ δέκα ἡμέρες , κατέβηκε εἰς τὴν Καισάρειαν καὶ τὴν ἄλλην ἡμέραν , ἀφοῦ ἐκάθησε εἰς τὴν δικαστικὴν ἕδραν , διέταξε νὰ φέρουν τὸν Παῦλον .
Ὅταν αὐτὸς ἔφθασε , τὸν περιεκύκλωσαν οἱ Ἰουδαῖοι ποὺ εἶχαν κατεβῆ ἀπὸ τὰ Ἱεροσόλυμα , διατυπώνοντες πολλὰς καὶ βαρείας κατηγορίας κατὰ τοῦ Παύλου , τὰς ὁποίας δὲν μποροῦσαν νὰ ἀποδείξουν ,
διότι ὁ Παῦλος ἀπολογούμενος ἔλεγε , « Οὔτε κατὰ τοῦ νόμου τῶν Ἰουδαίων , οὔτε κατὰ τοῦ ναοῦ , οὔτε κατὰ τοῦ Καίσαρος ἔκανα κανένα ἁμάρτημα » .
Ἐπειδὴ ὁ Φῆστος ἤθελε νὰ κάνῃ χάριν εἰς τοὺς Ἰουδαίους , ἀπεκρίθη εἰς τὸν Παῦλον , « Θέλεις νὰ ἀνεβῇς εἰς τὴν Ἱερουσαλήμ , καὶ νὰ δικασθῇς ἐκεῖ διὰ τὰς κατηγορίας αὐτὰς ἐνώπιόν μου ; » .
Ἀλλ᾽ ὁ Παῦλος εἶπε , « Βρίσκομαι ἐνώπιον δικαστηρίου τοῦ Καίσαρος , ὅπου πρέπει νὰ δικασθῶ . Εἰς τοὺς Ἰουδαίους δὲν ἔκανα κανένα κακόν , ὅπως πολὺ καλὰ ξέρεις .
Ἐὰν ἔχω ἄδικον καὶ ἔπραξα κάτι ἄξιον θανάτου , δὲν ζητῶ νὰ ἀποφύγω τὸν θάνατον , ἐὰν ὅμως δὲν στέκῃ καμμία κατηγορία ἀπὸ ἐκείνας ποὺ αὐτοὶ μὲ κατηγοροῦν , κανεὶς δὲν μπορεῖ νὰ μὲ παραδώσῃ σ᾽ αὐτούς . Ἐπικαλοῦμαι τὸν Καίσαρα » .
Τότε ὁ Φῆστος , ἀφοῦ συνωμίλησε μὲ τοὺς συμβούλους του , ἀπεκρίθη , « Τὸν Καίσαρα ἔχεις ἐπικαλεσθῆ , εἰς τὸν Καίσαρα θὰ μεταβῇς » .
Ἀφοῦ ἐπέρασαν μερικὲς ἡμέρες , ὁ Ἀγρίππας ὁ βασιλεὺς καὶ ἡ Βερνίκη ἔφθασαν εἰς τὴν Καισάρειαν , διὰ νὰ χαιρετίσουν τὸν Φῆστον .
Ἐπειδὴ δὲ ἔμειναν ἐκεῖ πολλὲς ἡμέρες , ὁ Φῆστος ἀνέφερε εἰς τὸν βασιλέα τὴν ὑπόθεσιν τοῦ Παύλου . « Ὑπάρχει κάποιος » , εἶπε , « ποὺ ἔχει ἀφεθῆ φυλακισμένος ἀπὸ τὸν Φήλικα ,
καὶ ὅταν ἤμουν εἰς τὰ Ἱεροσόλυμα οἱ ἀρχιερεῖς καὶ οἱ πρεσβύτεροι τῶν Ἰουδαίων διετύπωσαν κατηγορίας ἐναντίον του καὶ ἐζητοῦσαν τὴν καταδίκην του .
Τοὺς ἀπεκρίθην ὅτι δὲν εἶναι συνήθεια τῶν Ρωμαίων νὰ παραδίδουν ἕνα ἄνθρωπον εἰς θάνατον προτοῦ ὁ κατηγορούμενος ἔχῃ ἐνώπιόν του τοὺς κατηγόρους καὶ λάβῃ εὐκαιρίαν νὰ ἀπολογηθῇ διὰ τὴν κατηγορίαν .
Ὅταν λοιπὸν αὐτοὶ ἦλθαν μαζί μου ἐδῶ , χωρὶς καμμίαν ἀναβολήν , τὴν ἑπομένην ἡμέραν , ἀφοῦ ἐκάθησα εἰς τὴν δικαστικὴν ἕδραν , διέταξα νὰ φέρουν τὸν ἄνθρωπον .
Ὅταν παρουσιάσθηκαν οἱ κατήγοροι , δὲν ἔφεραν καμμίαν κατηγορίαν ἀπὸ ἐκείνας ποὺ ἐγὼ ἐπερίμενα ,
ἀλλ᾽ εἶχαν διαφορὰς μαζί του διὰ ζητήματα σχετικὰ μὲ τὴν δικήν τους θρησκείαν καὶ γιὰ κάποιον Ἰησοῦν , ποὺ εἶχε πεθάνει , ἀλλ᾽ ὁ Παῦλος ἔλεγε ὅτι ζῆ .
Ἐπειδὴ δὲν ἤξερα πῶς νὰ ἐξετάσω τέτοια ζητήματα , ἐρώτησα ἐὰν ἤθελε νὰ μεταβῇ εἰς τὰ Ἱεροσόλυμα καὶ νὰ δικασθῇ ἐκεῖ .
Ἐπειδὴ ὅμως ὁ Παῦλος ἐπεκαλέσθη νὰ ἀφεθῇ εἰς τὴν κρίσιν τοῦ Σεβαστοῦ , διέταξα νὰ τὸν φυλάττουν , ἕως ὅτου τὸν στείλω εἰς τὸν Καίσαρα » .
Τότε ὁ Ἀγρίππας εἶπε εἰς τὸν Φῆστον , « Θὰ ἤθελα νὰ ἀκούσω καὶ ἐγὼ τὸν ἄνθρωπον » . Αὐτὸς δὲ εἶπε , « Αὔριον θὰ τὸν ἀκούσῃς » .
Τὴν ἑπομένην ἡμέραν ἦλθε ὁ Ἀγρίππας καὶ ἡ Βερνίκη μὲ μεγάλην πομπὴν καὶ ἐμπῆκαν εἰς τὴν αἴθουσαν τῶν ἀκροάσεων μαζὶ μὲ τοὺς χιλιάρχους καὶ τοὺς προὔχοντας τῆς πόλεως καὶ κατὰ διαταγὴν τοῦ Φήστου ἔφεραν τὸν Παῦλον .
Τότε εἶπε ὁ Φῆστος , « Βασιλεῦ Ἀγρίππα καὶ ὅσοι εἶσθε ἐδῶ παρόντες μαζί μας , βλέπετε τοῦτον , διὰ τὸν ὁποῖον ὅλος ὁ Ἰουδαϊκὸς λαὸς παρουσιάσθηκε σ᾽ ἐμὲ εἰς τὰ Ἱεροσόλυμα καὶ ἐδῶ , φωνάζοντες ὅτι δὲν πρέπει πλέον αὐτὸς νὰ ζῇ .
Ἀλλ᾽ ἐγὼ δὲν εὑρῆκα νὰ ἔχῃ κάνει τίποτε ἄξιον θανάτου καὶ ἐπειδὴ αὐτὸς ὁ ἴδιος ἔκανε ἔκκλησιν εἰς τὸν Σεβαστόν , ἀπεφάσισα νὰ τοῦ τὸν στείλω .
Ἀλλὰ δὲν ἔχω τίποτε τὸ βέβαιον νὰ γράψω εἰς τὸν κύριόν μου . Διὰ τοῦτο σᾶς τὸν παρουσίασα , καὶ μάλιστα σ᾽ ἐσέ , βασιλεῦ Ἀγρίππα , διὰ νὰ ἔχω κάτι νὰ γράψω , ἀφοῦ γίνῃ ἡ ἀνάκρισις .
Διότι μοῦ φαίνεται παράλογον νὰ στείλω κάποιον δέσμιον , χωρὶς νὰ δηλώσω καὶ κατηγορίας ἐναντίον του » .
Τότε ὁ Ἀγρίππας εἶπε εἰς τὸν Παῦλον , « Ἔχεις τὴν ἄδειαν νὰ μιλήσῃς διὰ τὸν ἑαυτόν σου » . Καὶ ὁ Παῦλος , ἀφοῦ ἅπλωσε τὸ χέρι του , ἄρχισε νὰ ἀπολογῆται .
« Θεωρῶ τὸν ἑαυτόν μου εὐτυχῆ , βασιλεῦ Ἀγρίππα , διότι ἐνώπιόν σου θὰ ἀπολογηθῶ σήμερα δι᾽ ὅλα ὅσα κατηγοροῦμαι ἀπὸ τοὺς Ἰουδαίους ,
ἰδίως διότι εἶσαι γνώστης ὅλων τῶν Ἰουδαϊκῶν ἐθίμων καὶ ζητημάτων · διὰ τοῦτο σὲ παρακαλῶ νὰ μὲ ἀκούσῃς μὲ ὑπομονήν .
Τὸν τρόπον τῆς ζωῆς μου ἀπὸ τὴν νεότητά μου , ποὺ ἐπέρασα ἀπὸ τὴν ἀρχὴν μεταξὺ τοῦ ἔθνους μου εἰς τὰ Ἱεροσόλυμα , ξέρουν ὅλοι οἱ Ἰουδαῖοι .
Ξέρουν ἀπὸ πολὺν καιρόν , καὶ ἂν θέλουν μποροῦν νὰ τὸ βεβαιώσουν , ὅτι ἐγὼ ἔζησα σύμφωνα πρὸς τὴν πιὸ αὐστηρὴν αἵρεσιν τῆς θρησκείας μας , δηλαδὴ ὡς Φαρισαῖος .
Καὶ τώρα στέκομαι ἐδῶ καὶ δικάζομαι διὰ τὴν ἐλπίδα μου εἰς τὴν ὑπόσχεσιν ποὺ ἔγινε ἀπὸ τὸν Θεὸν εἰς τοὺς πατέρας μας ,
εἰς τὴν ὁποίαν αἱ δώδεκα φυλαί μας ἐλπίζουν νὰ καταλήξουν μὲ τὴν ἀδιάκοπον λατρείαν τους ἡμέραν καὶ νύχτα . Γι᾽ αὐτὴν τὴν ἐλπίδα κατηγοροῦμαι , βασιλεῦ Ἀγρίππα , ἀπὸ τοὺς Ἰουδαίους .
Γιατί θεωρεῖται ἀπὸ σᾶς ἀπίστευτον , ὅτι ὁ Θεὸς ἀνασταίνει νεκρούς ;
Καὶ ἐγὼ ὁ ἴδιος ἐνόμισα ὅτι ἔπρεπε νὰ κάνω πολλὰ ἐναντίον τοῦ ὀνόματος τοῦ Ἰησοῦ τοῦ Ναζωραίου .
Αὐτὸ καὶ ἔκανα εἰς τὰ Ἱεροσόλυμα καὶ πολλοὺς ἀπὸ τοὺς πιστοὺς ἔκλεισα εἰς τὰς φυλακάς , λαβὼν τὴν ἐξουσίαν ἀπὸ τοὺς ἀρχιερεῖς , καὶ ὅταν ἐπρόκειτο νὰ σκοτωθοῦν , ἔδωκα καταδικαστικὴν ψῆφον ,
καὶ εἰς ὅλας τὰς συναγωγὰς συχνὰ διὰ τιμωριῶν τοὺς ἠνάγκαζα νὰ βλασφημοῦν καὶ μὲ ὑπερβολικὴν μανίαν τοὺς κατεδίωκα μέχρι καὶ τῶν πόλεων πέραν τῆς Ἰουδαίας .
Μὲ τέτοιες προθέσεις ἐπήγαινα εἰς τὴν Δαμασκὸν μὲ ἐξουσίαν καὶ ἐντολὴν ἀπὸ τοὺς ἀρχιερεῖς ,
καὶ ἐνῷ προχωροῦσα στὸν δρόμο μου , βασιλεῦ , τὸ μεσημέρι εἶδα φῶς ἀπὸ τὸν οὐρανὸν λαμπρότερον ἀπὸ τὸν ἥλιον , νὰ λάμπῃ γύρω μου καὶ γύρω ἀπὸ ἐκείνους ποὺ ἐβάδιζαν μαζί μου .
Ἐπέσαμεν ὅλοι κάτω εἰς τὴν γῆν καὶ τότε ἄκουσα φωνὴν νὰ μοῦ λέγῃ εἰς τὴν ἑβραϊκὴν γλῶσσαν , « Σαούλ , Σαούλ , γιατί μὲ καταδιώκεις ; Εἶναι σκληρὸν γιὰ σὲ νὰ κλωτσᾷς τὸ βούκεντρον » .
Ἐγὼ δὲ εἶπα , « Ποιός εἶσαι , Κύριε ; » , καὶ ὁ Κύριος εἶπε , « Ἐγὼ εἶμαι ὁ Ἰησοῦς , τὸν ὁποῖον σὺ καταδιώκεις .
Ἀλλὰ σήκω καὶ στάσου στὰ πόδια σου , διότι γι᾽ αὐτὸν τὸν σκοπὸν ἐμφανίσθηκα σ᾽ ἐσέ : διὰ νὰ σὲ καταστήσω ὑπηρέτην καὶ μάρτυρα καὶ γι᾽ ὅσα εἶδες τώρα καὶ γι᾽ ὅσα θὰ ἰδῇς ἀπὸ ἐμέ .
Θὰ σὲ ἐλευθερώνω ἀπὸ τὸν λαὸν αὐτὸν καὶ ἀπὸ τοὺς ἐθνικούς , εἰς τοὺς ὁποίους ἐγὼ σὲ στέλλω
διὰ νὰ ἀνοίξῃς τὰ μάτια τους ὥστε νὰ ἐπιστραφοῦν ἀπὸ τὸ σκοτάδι εἰς τὸ φῶς καὶ ἀπὸ τὴν ἐξουσίαν τοῦ Σατανᾶ εἰς τὸν Θεόν , διὰ νὰ λάβουν διὰ τῆς πίστεως σ᾽ ἐμὲ ἄφεσιν ἁμαρτιῶν καὶ μερίδα μεταξὺ ἐκείνων ποὺ ὁ Θεὸς ἔκανε δικούς του » .
Κατόπιν τούτου , βασιλεῦ Ἀγρίππα , δὲν ἔγινα ἀπειθὴς εἰς τὴν οὐράνιον ὀπτασίαν ,
ἀλλ᾽ ἐκήρυττα πρῶτα εἰς τοὺς κατοίκους τῆς Δαμασκοῦ καὶ ὕστερα εἰς τὰ Ἱεροσόλυμα καὶ εἰς ὅλην τὴν χώραν τῆς Ἰουδαίας καὶ εἰς τοὺς ἐθνικοὺς νὰ μετανοήσουν καὶ νὰ ἐπιστρέψουν εἰς τὸν Θεόν , ἀποδεικνύοντες τὴν μετάνοιάν τους μὲ ἔργα .
Αὐτὸς εἶναι ὁ λόγος διὰ τὸν ὁποῖον οἱ Ἰουδαῖοι μὲ συνέλαβαν εἰς τὸν ναὸν καὶ προσπαθοῦσαν νὰ μὲ σκοτώσουν .
Ἀλλ᾽ εἶχα τὴν βοήθειαν τοῦ Θεοῦ καὶ ἔτσι ἕως τὴν ἡμέραν αὐτὴν στέκομαι καὶ δίνω μαρτυρίαν σὲ μικροὺς καὶ μεγάλους , χωρὶς νὰ λέγω τίποτε περισσότερον ἀπὸ ἐκεῖνα ποὺ οἱ προφῆται καὶ ὁ Μωϋσῆς εἶπαν ὅτι μέλλουν νὰ γίνουν .
Δηλαδή , ὅτι ὁ Χριστὸς πρέπει νὰ πάθῃ , καὶ ὅτι , ἐπειδὴ θὰ εἶναι ὁ πρῶτος ποὺ θὰ ἀναστηθῇ ἐκ νεκρῶν , θὰ ἐξαγγείλῃ τὸ φῶς εἰς τὸν Ἰουδαϊκὸν λαὸν καὶ εἰς τοὺς ἐθνικούς » .
Ἐνῷ ἔλεγε αὐτὰ ὁ Παῦλος ἀπολογούμενος , ὁ Φῆστος εἶπε μὲ μεγάλην φωνήν , « Εἶσαι τρελλός , Παῦλε · τὰ πολλὰ γράμματα σὲ φέρουν στὴν τρέλλα » .
« Δὲν εἶμαι τρελλός , ἐξοχώτατε Φῆστε » , εἶπε ὁ Παῦλος , « ἀλλὰ λέγω λόγια ἀληθινὰ καὶ συνετά .
Ξέρει καλὰ τὰ ζητήματα αὐτὰ ὁ βασιλεύς , πρὸς τὸν ὁποῖον καὶ μιλῶ μὲ θάρρος . Δὲν πιστεύω ὅτι τοῦ διαφεύγει κανένα ἀπὸ αὐτὰ τὰ γεγονότα , διότι δὲν ἔχουν γίνει στὰ κρυφά .
Πιστεύεις , βασιλεῦ Ἀγρίππα , εἰς τοὺς προφήτας ; Γνωρίζω ὅτι πιστεύεις » .
Ὁ Ἀγρίππας εἶπε εἰς τὸν Παῦλον , « Κοντεύεις νὰ μὲ πείσῃς νὰ γίνω χριστιανός » .
Ὁ δὲ Παῦλος εἶπε , « Θὰ εὐχόμουν εἰς τὸν Θεόν , εἴτε εἰς ὀλίγον , εἴτε εἰς μακρὸν χρόνον , ὄχι μόνον ἐσύ , ἀλλὰ καὶ ὅλοι ὅσοι μὲ ἀκούουν σήμερα , νὰ γίνουν τέτοιοι ὅπως εἶμαι ἐγώ , ἐκτὸς ἀπὸ αὐτὲς τὶς ἁλυσίδες » .
Καὶ ὅταν εἶπε αὐτὰ ὁ Παῦλος , ἐσηκώθηκε ὁ βασιλεὺς καὶ ὁ ἡγεμὼν καὶ ἡ Βερνίκη καὶ ὅσοι ἐκάθοντο μαζί τους ,
καὶ ὅταν ἔφυγαν συνωμιλοῦσαν μεταξύ τους καὶ ἔλεγαν , « Ὁ ἄνθρωπος αὐτὸς δὲν κάνει τίποτε ἄξιον θανάτου ἢ φυλακίσεως » .
Ὁ δὲ Ἀγρίππας εἶπε εἰς τὸν Φῆστον , « Θὰ μποροῦσε νὰ εἶχε ἀπολυθῆ ὁ ἄνθρωπος αὐτός , ἐὰν δὲν εἶχε ἐπικαλεσθῆ τὸν Καίσαρα » .

Ὅταν ἀπεφασίσθη νὰ ἀποπλεύσωμεν εἰς τὴν Ἰταλίαν , παρέδωκαν τὸν Παῦλον καὶ μερικοὺς ἄλλους φυλακισμένους εἰς κάποιον ἑκατόνταρχον ὀνομαζόμενον Ἰούλιον , τῆς αὐτοκρατορικῆς φρουρᾶς .
Ἐπιβιβασθήκαμε εἰς πλοῖον Ἀδραμυττηνόν , ποὺ θὰ ἔπλεε εἰς λιμένας τῆς Ἀσίας , καὶ ξεκινήσαμε , εἴχαμε δὲ μαζί μας τὸν Ἀρίσταρχον , Μακεδόνα ἀπὸ τὴν Θεσσαλονίκην .
Τὴν ἑπομένην ἐφθάσαμεν εἰς τὴν Σιδῶνα καὶ ὁ Ἰούλιος ἐφέρθηκε εὐγενικὰ πρὸς τὸν Παῦλον καὶ τοῦ ἐπέτρεψε νὰ μεταβῇ εἰς τοὺς φίλους του διὰ νὰ τὸν περιποιηθοῦν .
Ἀπ᾽ ἐκεῖ ἐφύγαμεν καὶ ἐπλεύσαμεν πρὸς τὰ ὑπήνεμα μέρη τῆς Κύπρου , διότι οἱ ἄνεμοι ἦσαν ἀντίθετοι ,
καὶ ἀφοῦ ἐπλεύσαμεν τὸ πέλαγος τῆς Κιλικίας καὶ τῆς Παμφυλίας , ἤλθαμεν εἰς τὰ Μύρα τῆς Λυκίας .
Ἐκεῖ ὁ ἑκατόνταρχος εὑρῆκε πλοῖον Ἀλεξανδρινὸν ποὺ προωρίζετο διὰ τὴν Ἰταλίαν καὶ μᾶς ἐπεβίβασεν εἰς αὐτό .
Ἐπὶ πολλὰς ἡμέρας ἐπλέαμεν σιγὰ καὶ μὲ δυσκολίαν ἐφθάσαμεν κοντὰ εἰς τὴν Κνίδον , ἐπειδὴ δὲ ὁ ἄνεμος δὲν μᾶς ἐπέτρεπε νὰ προχωρήσωμεν , ἐπλεύσαμεν , ὅταν ἐπεράσαμεν τὴν Σαλμώνην , νοτίως τῆς Κρήτης .
Πλέοντες μὲ κόπον πλησίον τῆς ἀκτῆς , ἤλθαμεν σὲ κάποιον τόπον ποὺ ὠνομάζετο Καλοὶ Λιμένες , πλησίον τοῦ ὁποίου ἦτο ἡ πόλις Λασαία .
Ἐπειδὴ εἶχε περάσει ἀρκετὸς χρόνος καὶ τὸ ταξίδι ἦτο ἐπικίνδυνον , διότι καὶ ἡ νηστεία εἶχε ἤδη περάσει , ὁ Παῦλος εἶπε ,
« Ἄνδρες , βλέπω ὅτι τὸ ταξίδι θὰ γίνῃ μὲ κακοπάθειαν καὶ μὲ μεγάλην ζημίαν ὄχι μόνον τοῦ φορτίου καὶ τοῦ πλοίου ἀλλὰ καὶ τῆς ζωῆς μας » .
Ὁ ἑκατόνταρχος ἐπείθετο μᾶλλον εἰς τὸν κυβερνήτην καὶ εἰς τὸν ἰδιοκτήτην τοῦ πλοίου παρὰ εἰς τὰ λεγόμενα τοῦ Παύλου .
Ἐπειδὴ δὲ ὁ λιμὴν δὲν ἦτο κατάλληλος διὰ νὰ παραχειμάσουν , οἱ περισσότεροι ἦσαν τῆς γνώμης ν᾽ ἀναχωρήσουν ἀπ᾽ ἐκεῖ , μήπως μπορέσουν νὰ φθάσουν εἰς τὸν Φοίνικα , λιμένα τῆς Κρήτης , ὁ ὁποῖος βλέπει πρὸς τὰ νοτιοδυτικὰ καὶ βορειοδυτικά , καὶ νὰ παραχειμάσουν ἐκεῖ .
Ὅταν ἄρχισε νὰ πνέῃ ἐλαφρὸς νότιος ἄνεμος , ἐνόμισαν ὅτι μποροῦν νὰ πραγματοποιήσουν τὸ σχέδιόν τους καί , σηκώσαντες τὴν ἄγκυραν , ἔπλεαν κατὰ μῆκος τῆς Κρήτης , κοντὰ εἰς τὴν ἀκτήν .
Ἀλλ᾽ ὕστερα ἀπὸ λίγο ξέσπασε ἐναντίον της ἕνας ἀνεμοστρόβιλος ποὺ ὀνομάζεται Εὐροκλύδων .
Ἐπειδὴ δὲ τὸ πλοῖον συμπαρασύρθηκε καὶ δὲν ἦτο δυνατὸν νὰ ἀντισταθῇ , παρεδόθημεν εἰς τὸν ἄνεμον καὶ παρεσυρόμεθα .
Ὅταν δὲ ἐπλεύσαμεν κάτω ἀπὸ κάποιο νησάκι ποὺ ὀνομάζεται Κλαύδη , μόλις κατωρθώσαμεν νὰ γίνωμεν κύριοι τῆς λέμβου ·
ἀφοῦ τὴν ἔσυραν ἐπάνω , ἐχρησιμοποιοῦσαν βοηθητικὰ μέσα καὶ ἔζωναν γύρω τὸ πλοῖον μὲ καραβόσχοινο . Ἐπειδὴ δὲ ἐφοβοῦντο μήπως πέσουν ἔξω εἰς τὴν Σύρτιν , κατέβασαν τὰ πανιὰ καὶ ἐσύροντο ἀπὸ τὸ ρεῦμα .
Ἐπειδὴ ὑποφέραμεν πολὺ ἀπὸ τὴν θαλασσοταραχήν , ἔρριξαν τὴν ἑπομένην εἰς τὴν θάλασσαν μέρος τοῦ φορτίου
καὶ κατὰ τὴν τρίτην ἡμέραν , μὲ τὰ χέρια μας ἐρρίξαμε τὸν ἐξοπλισμὸν τοῦ πλοίου .
Ἐπειδὴ δὲ οὔτε ἥλιος οὔτε ἄστρα ἐφαίνοντο ἐπὶ πολλὰς ἡμέρας καὶ μιὰ φοβερὴ θύελλα ἦτο ἐπάνω μας , εἶχε χαθῆ πλέον κάθε ἐλπίδα νὰ σωθοῦμε .
Ἐπέρασαν ἀρκεταὶ ἡμέραι χωρὶς νὰ ἔχουν φάγει τίποτε , καὶ τότε ὁ Παῦλος ἐστάθηκε μεταξύ τους καὶ εἶπε , « Ἔπρεπε , ὦ ἄνδρες , νὰ ἀκούσετε ἐμὲ καὶ νὰ μὴ ἀναχωρήσετε ἀπὸ τὴν Κρήτην καὶ ἔτσι θὰ ἀποφεύγατε τὴν ταλαιπωρίαν αὐτὴν καὶ τὴν ζημίαν .
Καὶ τώρα σᾶς προτρέπω νὰ ἔχετε θάρρος · κανεὶς ἀπὸ σᾶς δὲν πρόκειται νὰ χαθῇ , παρὰ μόνον τὸ πλοῖον .
Διότι μοῦ παρουσιάσθηκε τὴν νύχτα αὐτὴν ἄγγελος τοῦ Θεοῦ , εἰς τὸν ὁποῖον ἀνήκω καὶ τὸν ὁποῖον λατρεύω ,
καὶ μοῦ εἶπε , « Μὴ φοβᾶσαι Παῦλε . Πρέπει νὰ παρουσιασθῇς εἰς τὸν Καίσαρα καὶ ἰδού , ὁ Θεὸς σοῦ ἐχάρισε ὅλους τοὺς συνταξιδιώτας σου » .
Διὰ τοῦτο ἔχετε θάρρος , ὦ ἄνδρες · πιστεύω εἰς τὸν Θεόν , ὅτι ἔτσι θὰ συμβῇ καθὼς μοῦ ἐλέχθη .
Πρέπει ὅμως νὰ πέσωμεν ἔξω σὲ κάποιο νησί » .
Τὴν δεκάτην τετάρτην νύχτα , ἐνῷ ἐφερόμεθα ἀκόμη εἰς τὸ Ἀδριατικὸν πέλαγος , οἱ ναῦται , κατὰ τὰ μεσάνυχτα , ἔνοιωσαν ὅτι κάποια ξηρὰ ἦτο πλησίον .
Ἐβυθομέτρησαν , εὑρῆκαν εἴκοσι ὀργυιές , ὅταν δὲ πέρασε ὀλίγον διάστημα καὶ πάλιν ἐβυθομέτρησαν , εὑρῆκαν δέκα πέντε ὀργυιές .
Ἐπειδὴ ἐφοβοῦντο μήπως πέσωμεν σὲ πετρώδεις τόπους , ἔρριξαν ἀπὸ τὴν πρύμναν τέσσερις ἄγκυρες καὶ παρακαλοῦσαν νὰ ξημερώσῃ .
Ἀλλ᾽ οἱ ναῦται ἐζητοῦσαν νὰ φύγουν ἀπὸ τὸ πλοῖον καὶ εἶχαν κατεβάσει τὴν λέμβον εἰς τὴν θάλασσαν μὲ τὴν πρόφασιν ὅτι θὰ ρίξουν ἄγκυρες καὶ ἀπὸ τὴν πρώραν .
Τότε εἶπε ὁ Παῦλος εἰς τὸν ἑκατόνταρχον καὶ τοὺς στρατιώτας , « Ἐὰν αὐτοὶ δὲν μείνουν εἰς τὸ πλοῖον , δὲν θὰ μπορέσετε σεῖς νὰ σωθῆτε » .
Οἱ στρατιῶται τότε ἀπέκοψαν τὰ σχοινιὰ τῆς λέμβου καὶ τὴν ἄφησαν νὰ πέσῃ ἔξω .
Ἐνῷ ἐπερίμεναν νὰ ξημερώσῃ , ὁ Παῦλος προέτρεπε ὅλους νὰ φάγουν , λέγων , « Σήμερα εἶναι ἡ δεκάτη τετάρτη ἡμέρα ποὺ εἶσθε εἰς ἀναμονὴν καὶ νηστικοί , χωρὶς νὰ ἔχετε πάρει τίποτε .
Γι᾽ αὐτὸ σᾶς παρακαλῶ νὰ φᾶτε , διότι πρόκειται περὶ τῆς ζωῆς σας · κανενὸς ἀπὸ σᾶς δὲν θὰ πέσῃ οὔτε τρίχα τῆς κεφαλῆς του » .
Ὅταν εἶπε αὐτά , ἐπῆρε ψωμί , εὐχαρίστησε τὸν Θεὸν ἐνώπιον ὅλων καὶ ἀφοῦ τὸ ἔκοψε ἄρχισε νὰ τρώγῃ .
Τότε ἐπῆραν ὅλοι θάρρος καὶ ἔφαγαν καὶ αὐτοί .
Εἰς τὸ πλοῖον ἤμεθα ἐν συνόλῳ διακόσια ἑβδομῆντα ἕξη πρόσωπα .
Καὶ ὅταν ἐχόρτασαν ἀπὸ τροφήν , ἐξαλάφρωσαν τὸ πλοῖον ρίχνοντες τὸ σιτάρι εἰς τὴν θάλασσαν .
Ὅταν ἔγινε ἡμέρα , δὲν μποροῦσαν νὰ ἀναγνωρίσουν τὴν χώραν , ἀλλὰ παρετήρησαν κάποιον κόλπον μὲ ἀκρογιαλιά , εἰς τὴν ὁποίαν ἐσχεδίαζαν , ἐὰν ἦτο δυνατόν , νὰ προσαράξουν τὸ πλοῖον .
Ἔλυσαν λοιπὸν τὶς ἄγκυρες , τὶς ἔρριξαν εἰς τὴν θάλασσαν , συγχρόνως δὲ ἐχαλάρωσαν τὰ λουριὰ τῶν πηδαλίων , ἐσήκωσαν τὸ πανὶ τῆς πρώρας πρὸς τὴν κατεύθυνσιν τοῦ ἀνέμου καὶ ἐφέροντο πρὸς τὴν ἀκρογιαλιά .
Ἀλλ᾽ ἐπειδὴ ἔπεσαν σὲ μέρος ποὺ ἐκυκλώνετο εἰς τὰ δύο μέρη ἀπὸ θάλασσαν , ἔρριξαν τὸ πλοῖον εἰς τὴν ξηρὰν καὶ ἡ μὲν πρώρα , ἐπειδὴ ἀκούμπησε εἰς τὴν ἀμμουδιά , ἔμεινε ἀκίνητη , ἐνῷ ἡ πρύμνη ἄρχισε νὰ διαλύεται ἀπὸ τὴν ὁρμὴν τῶν κυμάτων .
Τότε οἱ στρατιῶται ἐσκέφθησαν νὰ σκοτώσουν τοὺς φυλακισμένους διὰ νὰ μὴ κολυμπήσῃ κανεὶς καὶ φύγῃ .
Ἀλλ᾽ ὁ ἑκατόνταρχος , ἐπειδὴ ἤθελε νὰ σώσῃ τὸν Παῦλον , δὲν τοὺς ἄφησε νὰ ἐκτελέσουν τὸ σχέδιόν τους καὶ διέταξε νὰ ριφθοῦν εἰς τὴν θάλασσαν πρῶτοι ὅσοι ἤξεραν νὰ κολυμποῦν καὶ νὰ κατευθυνθοῦν πρὸς τὴν ξηράν ,
οἱ δὲ λοιποὶ νὰ βγοῦν , ἄλλοι μὲν ἐπάνω σὲ σανίδια , μερικοὶ δὲ ἐπάνω σὲ συντρίμματα τοῦ πλοίου . Καὶ ἔτσι ἐσώθηκαν ὅλοι εἰς τὴν ξηράν .
Ὅταν ἐσωθήκαμε , τότε ἐμάθαμε ὅτι ἡ νῆσος ὀνομάζεται Μελίτη .
Οἱ ἰθαγενεῖς μᾶς φέρθηκαν μὲ ἀσυνήθη εὐγένειαν . Μᾶς πῆραν ὅλους κοντὰ σὲ μιὰ φωτιὰ ποὺ εἶχαν ἀνάψει ἐπειδὴ εἶχε ἀρχίσει νὰ βρέχῃ καὶ ἔκανε κρῦο .
Ὁ Παῦλος ἐμάζεψε ἀρκετὰ φρύγανα καὶ τὰ ἔβαλε στὴν φωτιὰ καὶ τότε ἐβγῆκε μιὰ ἔχιδνα ἕνεκα τῆς θερμότητος καὶ ἐκρεμάσθηκε ἀπὸ τὸ χέρι του .
Ὅταν οἱ ἰθαγενεῖς εἶδαν τὸ φίδι νὰ κρέμεται ἀπὸ τὸ χέρι του , ἔλεγαν μεταξύ τους : « Ἐξάπαντος φονηὰς πρέπει νὰ εἶναι ὁ ἄνθρωπος αὐτός , ἀφοῦ ἐνῷ ἐξέφυγε ἀπὸ τὴν θάλασσαν , ἡ θεία δίκη δὲν τὸν ἄφησε νὰ ζήσῃ » .
Ἀλλ᾽ ὁ Παῦλος ἐτίναξε τὸ φίδι στὴν φωτιὰ καὶ δὲν ἔπαθε τίποτε .
Ἐκεῖνοι ἐπερίμεναν νὰ πρησθῇ ἢ νὰ πέσῃ ἔξαφνα νεκρός , ἀλλ᾽ ἀφοῦ ἐπερίμεναν πολλὴν ὥραν χωρὶς νὰ ἰδοῦν νὰ τοῦ συμβῇ κανένα κακό , ἄλλαξαν γνώμην καὶ ἔλεγαν ὅτι εἶναι θεός .
Γύρω ἀπὸ τὸν τόπον ἐκεῖνον ὑπῆρχαν κτήματα ποὺ ἀνῆκαν εἰς τὸν πρῶτον τοῦ νησιοῦ ποὺ ὠνομάζετο Πόπλιος , ὁ ὁποῖος μᾶς ἐδέχθηκε καὶ μᾶς ἐφιλοξένησε φιλόφρονα ἐπὶ τρεῖς ἡμέρες .
Συνέβη δὲ νὰ εἶναι ὁ πατέρας τοῦ Ποπλίου κατάκοιτος ἀπὸ πυρετοὺς καὶ δυσεντερίαν . Ὁ Παῦλος τὸν ἐπισκέφθηκε καὶ ἀφοῦ προσευχήθηκε καὶ ἔβαλε τὰ χέρια ἐπάνω του , τὸν ἐθεράπευσε .
Ἔπειτα ἀπὸ αὐτό , καὶ οἱ λοιποὶ εἰς τὸ νησί , ποὺ ἦσαν ἄρρωστοι , ἤρχοντο πρὸς αὐτὸν καὶ ἐθεραπεύοντο ,
μᾶς ἐτίμησαν δὲ μὲ πολλὰς ἐκδηλώσεις ἀγάπης , καὶ ὅταν ἐφύγαμε μᾶς ἔδωκαν καὶ τὰ ἀναγκαῖα τρόφιμα .
Μετὰ τρεῖς μῆνας ἀναχωρήσαμεν μὲ πλοῖον Ἀλεξανδρινόν , τὸ ὁποῖον εἶχε παραχειμάσει εἰς τὸ νησὶ καὶ εἶχε γιὰ σῆμα τοὺς Διοσκούρους .
Προσεγγίσαμεν εἰς τὰς Συρακούσας καὶ ἐμείναμεν ἐκεῖ τρεῖς ἡμέρες .
Ἀπ᾽ ἐκεῖ , ἀφοῦ περιήλθομεν τὴν νῆσον , ἐφθάσαμεν εἰς τὸ Ρήγιον . Μετὰ μίαν ἡμέραν ἔπνευσε νότιος ἄνεμος καὶ ἤλθαμεν εἰς Ποτιόλους ἐντὸς δύο ἡμερῶν .
Ἐκεῖ εὑρήκαμε ἀδελφοὺς καὶ μᾶς παρεκάλεσαν νὰ μείνωμεν ἑπτὰ ἡμέρες μαζί τους . Καὶ ἔτσι ἤλθαμεν εἰς τὴν Ρώμην .
Οἱ ἐκεῖ ἀδελφοί , ὅταν ἄκουσαν γιὰ μᾶς , ἦλθαν μέχρι τοῦ Ἀππίου Φόρου καὶ τῶν Τριῶν Ταβερνῶν διὰ νὰ μᾶς προϋπαντήσουν καὶ ὅταν ὁ Παῦλος τοὺς εἶδε εὐχαρίστησε τὸν Θεὸν καὶ ἔλαβε θάρρος .
Ὅταν ἐμπήκαμε εἰς τὴν Ρώμην , ὁ ἑκατόνταρχος παρέδωκε τοὺς φυλακισμένους εἰς τὸν στρατοπεδάρχην , ἀλλ᾽ εἰς τὸν Παῦλον ἐπετράπη νὰ μένῃ μόνος του μαζὶ μὲ τὸν στρατιώτην ποὺ τὸν ἐφύλαγε .
Ὕστερα ἀπὸ τρεῖς ἡμέρας , ὁ Παῦλος προσκάλεσε τοὺς προὔχοντας ἀπὸ τοὺς Ἰουδαίους · καὶ ὅταν ἐμαζεύθηκαν τοὺς εἶπε , « Ἄνδρες ἀδελφοί , ἐγὼ ποὺ δὲν ἔκανα τίποτε ἐναντίον τοῦ λαοῦ μας ἢ τῶν πατρικῶν ἐθίμων , παραδόθηκα δέσμιος ἀπὸ τὰ Ἱεροσόλυμα εἰς τὰ χέρια τῶν Ρωμαίων ,
οἱ ὁποῖοι , ἀφοῦ μὲ ἀνέκριναν , ἤθελαν νὰ μὲ ἀπολύσουν , διότι δὲν ὑπῆρχε σ᾽ ἐμὲ τίποτε ἄξιον θανάτου .
Ἀλλ᾽ οἱ Ἰουδαῖοι ἔφεραν ἀντιρρήσεις καὶ ἀναγκάσθηκα νὰ ἐπικαλεσθῶ τὸν Καίσαρα · ὄχι διότι εἶχα νὰ κατηγορήσω γιὰ τίποτε τὸ ἔθνος μου .
Αὐτὸς εἶναι ὁ λόγος ποὺ ἐζήτησα νὰ σᾶς ἰδῶ καὶ νὰ σᾶς μιλήσω , διότι ἐξ αἰτίας τῆς ἐλπίδος τοῦ Ἰσραὴλ εἶμαι δεμένος μὲ τὴν ἁλυσίδα αὐτήν » .
Αὐτοὶ δὲ τοῦ εἶπαν , « Ἐμεῖς οὔτε ἐπιστολὰς ἐπήραμεν ἀπὸ τὴν Ἰουδαίαν , οὔτε ἦλθε κανεὶς ἀπὸ τοὺς ἀδελφοὺς νὰ ἐκθέσῃ ἢ νὰ πῇ τίποτε κακὸ γιὰ σένα .
Ἀλλ᾽ ἐπιθυμοῦμεν νὰ ἀκούσωμεν ἀπὸ σένα ποιά εἶναι τὰ φρονήματά σου · διότι διὰ τὴν θρησκευτικὴν αὐτὴν αἵρεσιν γνωρίζομεν ὅτι παντοῦ κατηγορεῖται » .
Ἀφοῦ δὲ τοῦ ὥρισαν ἡμέραν , ἦλθαν εἰς αὐτὸν πολλοὶ ἐκεῖ ποὺ ἔμενε , εἰς τοὺς ὁποίους ἀνέπτυσσε τὸ θέμα , δίδων μαρτυρίαν διὰ τὴν βασιλείαν τοῦ Θεῦ καὶ προσπαθῶν νὰ τοὺς ἀποδείξῃ τὰ σχετικὰ μὲ τὸν Ἰησοῦν ἀπὸ τὸν νόμον τοῦ Μωϋσέως καὶ ἀπὸ τοὺς Προφήτας . Αὐτὸ ἐγίνετο ἀπὸ τὸ πρωῒ ἕως τὸ βράδυ .
Καὶ μερικοὶ μὲν ἐπείθοντο ἀπὸ ὅσα ἐλέγοντο , ἐνῷ ἄλλοι δὲν ἐπίστευαν .
Ἐπειδὴ διαφωνοῦσαν μεταξύ τους , ἔφυγαν , ἀφοῦ ὁ Παῦλος τοὺς εἶπε ἕνα λόγον : « Πόσον ὀρθὰ ἐμίλησε τὸ Πεῦμα τὸ Ἅγιον διὰ τοῦ Ἡσαΐα τοῦ προφήτου εἰς τοὺς πατέρας μας ,
ὅταν εἶπε : Πήγαινε εἰς τὸν λαὸν τοῦτον καὶ πές : Θὰ ἀκοῦτε καλά , ἀλλὰ ποτὲ δὲν θὰ καταλάβετε καὶ θὰ κυττάζετε καλὰ ἀλλὰ ποτὲ δὲν θὰ ἰδῆτε .
Διότι ἔγινε ἀναίσθητη ἡ καρδιὰ τοῦ λαοῦ τούτου καὶ βαρειὰ ἀκούουν μὲ τὰ αὐτιά τους καὶ ἔκλεισαν τὰ μάτια τους , μὴ τυχὸν ἰδοῦν μὲ τὰ μάτια καὶ ἀκούσουν μὲ τὰ αὐτιὰ καὶ καταλάβουν μὲ τὴν καρδιὰ καὶ μετανοήσουν καὶ ἐγὼ τοὺς θεραπεύσω .
Ἂς εἶναι λοιπὸν γνωστὸν σ᾽ ἐσᾶς ὅτι εἰς τὰ ἔθνη ἀπεστάλη ἡ σωτηρία αὐτὴ τοῦ Θεοῦ , αὐτοὶ καὶ θὰ ἀκούσουν » .
[ Καὶ ἀφοῦ εἶπε αὐτά , ἔφυγαν οἱ Ἰουδαῖοι καὶ εἶχαν μεγάλην συζήτησιν μεταξύ τους ] .
Ἔμεινε δὲ ὁ Παῦλος ὁλόκληρην διετίαν σὲ δικό του μισθωμένο σπίτι καὶ ἐδέχετο ὅλους ποὺ ἐπήγαιναν σ᾽ αὐτὸν
καὶ ἐκήρυττε τὴν βασιλείαν τοῦ Θεοῦ καὶ ἐδίδασκε τὰ σχετικὰ μὲ τὸν Κύριον Ἰησοῦν Χριστὸν μὲ παρρησίαν καὶ χωρὶς ἐμπόδια .

Ὁ Παῦλος δοῦλος Ἰησοῦ Χριστοῦ , καλεσμένος ἀπόστολος , ξεχωρισμένος διὰ τὴν ὑπηρεσίαν τοῦ εὐαγγελίου τοῦ Θεοῦ ,
τὸ ὁποῖον εἶχε ἀπὸ πρὶν ὑποσχεθῆ ὁ Θεὸς διὰ τῶν προφητῶν του εἰς τὰς ἁγίας γραφάς ,
περὶ τοῦ Υἱοῦ του , ὁ ὁποῖος , ἀπὸ ἀνθρωπίνης πλευρᾶς , ἐγεννήθηκε ἀπὸ τὸ γένος τοῦ Δαυΐδ ,
διακηρύχθηκε δὲ Υἱὸς τοῦ Θεοῦ μὲ δύναμιν κατὰ τὸ Πνεῦμα ἁγιωσύνης διὰ τῆς ἀναστάσεώς του ἐκ νεκρῶν , δηλαδὴ περὶ τοῦ Ἰησοῦ Χριστοῦ τοῦ Κυρίου μας ,
διὰ τοῦ ὁποίου ἐλάβαμε χάριν καὶ ἀποστολήν , νὰ κηρύξωμεν ὑπακοὴν εἰς τὴν πίστιν εἰς ὅλα τὰ ἔθνη χάριν τοῦ ὀνόματός του ,
μεταξὺ τῶν ὁποίων εἶσθε καὶ σεῖς καλεσμένοι τοῦ Ἰησοῦ Χριστοῦ ,
γράφω εἰς ὅλους ποὺ βρίσκονται εἰς τὴν Ρώμην , τοὺς ἀγαπητοὺς τοῦ Θεοῦ , τοὺς καλεσμένους νὰ εἶναι ἅγιοι . Χάρις νὰ εἶναι σ᾽ ἐσᾶς καὶ εἰρήνη ἀπὸ τὸν Θεὸν τὸν Πατέρα μας καὶ τὸν Κύριον Ἰησοῦν Χριστόν .
Ἐν πρώτοις εὐχαριστῶ τὸν Θεόν μου διὰ τοῦ Ἰησοῦ Χριστοῦ γιὰ ὅλους σας , διότι ἡ πίστις σας διαλαλεῖται εἰς ὅλον τὸν κόσμον .
Μάρτυς μου εἶναι ὁ Θεός , τὸν ὁποῖον ὑπηρετῶ μὲ τὸ πνεῦμά μου εἰς τὸ εὐαγγέλιον τοῦ Υἱοῦ του , ὅτι σᾶς ἐνθυμοῦμαι χωρὶς διακοπήν ,
καὶ πάντοτε παρακαλῶ εἰς τὰς προσευχάς μου , μήπως , μὲ τὸ θέλημα τοῦ Θεοῦ , θὰ ἔχω τὴν εὐτυχίαν ἐπὶ τέλους νὰ ἔλθω σ᾽ ἐσᾶς .
Διότι ἔχω ζωηρὴν ἐπιθυμίαν νὰ σᾶς ἰδῶ , διὰ νὰ σᾶς μεταδώσω χάρισμα πνευματικόν , ὥστε νὰ στηριχθῆτε ,
δηλαδὴ νὰ ἐνθαρρυνθοῦμε μαζί , ὅταν θὰ εἶμαι μεταξύ σας , διὰ τῆς ἀμοιβαίας πίστεως , τῆς δικῆς σας καὶ τῆς δικῆς μου .
Δὲν θέλω νὰ ἀγνοῆτε , ἀδελφοί , ὅτι πολλὲς φορὲς εἶχα τὴν πρόθεσιν νὰ ἔλθω σ᾽ ἐσᾶς , ἀλλὰ μέχρι σήμερα ἐμποδίσθηκα , διὰ νὰ ἔχω κάποιον καρπὸν καὶ μεταξύ σας καθὼς καὶ μεταξὺ τῶν λοιπῶν ἐθνικῶν .
Εἰς τοὺς Ἕλληνας καὶ τοὺς μὴ Ἕλληνας , εἰς τοὺς σοφοὺς καὶ τοὺς ἀμορφώτους εἶμαι χρεώστης .
Γι᾽ αὐτό , ὅσον ἐξαρτᾶται ἀπὸ ἐμέ , εἶμαι πρόθυμος νὰ κηρύξω τὸ εὐαγγέλιον καὶ σ᾽ ἐσᾶς ποὺ βρίσκεσθε εἰς τὴν Ρώμην .
Διότι δὲν ἐντρέπομαι τὸ εὐαγγέλιον τοῦ Χριστοῦ · εἶναι δύναμις τοῦ Θεοῦ πρὸς σωτηρίαν διὰ κάθε ἄνθρωπον ποὺ πιστεύει , διὰ τὸν Ἰουδαῖον πρῶτα καὶ ἐπίσης διὰ τὸν Ἕλληνα .
Διότι εἰς αὐτὸ φανερώνεται δικαίωσις ἐκ μέρους τοῦ Θεοῦ , ἀπὸ πίστιν εἰς πίστιν , ὅπως εἶναι γραμμένον : Ἐκεῖνος ποὺ δικαιώνεται διὰ τῆς πίστεως θὰ ζήσῃ .
Διότι ἡ ὀργὴ τοῦ Θεοῦ φανερώνεται ἀπὸ τὸν οὐρανὸν ἐναντίον κάθε ἀσεβείας καὶ κακίας τῶν ἀνθρώπων , οἱ ὁποῖοι διὰ τῆς κακίας των καταπνίγουν τὴν ἀλήθειαν ,
διότι ὅ , τι εἶναι δυνατὸν νὰ γίνῃ γνωστὸν περὶ τοῦ Θεοῦ , τοὺς εἶναι φανερόν , ἐπειδὴ ὁ Θεὸς τοὺς τὸ ἐφανέρωσε .
Διότι αἱ ἀόρατοι ἰδιότητές του , δηλαδὴ ἡ αἰωνία δύναμίς του καὶ ἡ Θεότης του , βλέπονται καθαρά , ἀφ᾽ ὅτου ἐδημιουργήθηκε ὁ κόσμος , γινόμεναι νοηταὶ διὰ μέσου τῶν δημιουργημάτων , ὥστε νὰ εἶναι οἱ ἄνθρωποι ἀναπολόγητοι ,
διότι ἐνῷ ἐγνώρισαν τὸν Θεόν , δὲν τὸν ἐτίμησαν ὡς Θεὸν οὔτε τὸν εὐχαρίστησαν , ἀλλὰ μὲ τὰς σκέψεις των παρεδόθησαν εἰς μάταια πράγματα καὶ ἐσκοτίσθηκε ἡ ἀνόητη διάνοιά τους .
Ἐνῷ ἔλεγαν ὅτι εἶναι σοφοί , ἔγιναν μωροὶ
καὶ ἀντήλλαξαν τὴν λαμπρότητα τοῦ ἀφθάρτου Θεοῦ μὲ τὸ ὁμοίωμα τῆς μορφῆς φθαρτοῦ ἀνθρώπου καὶ πτηνῶν καὶ τετραπόδων καὶ ἑρπετῶν .
Διὰ τοῦτο , τοὺς παρέδωσε ὁ Θεὸς μὲ τὰς ἐπιθυμίας τῶν καρδιῶν τους εἰς ἀκαθαρσίαν , ὥστε νὰ ἀτιμάζουν τὰ σώματά τους μεταξύ τους .
Ἀντήλλαξαν τὴν ἀλήθειαν τοῦ Θεοῦ μὲ τὸ ψεῦδος καὶ ἐσεβάσθησαν καὶ ἐλάτρευσαν τὴν κτίσιν ἀντὶ τοῦ Δημιουργοῦ , ὁ ὁποῖος εἶναι εὐλογητὸς αἰωνίως . Ἀμήν .
Διὰ τοῦτο τοὺς παρέδωσε ὁ Θεὸς εἰς πάθη ἀτιμωτικά , διότι καὶ αἱ γυναῖκες τους ἀντήλλαξαν τὴν φυσικὴν χρῆσιν μὲ τὴν ἀφύσικην ,
ὁμοίως καὶ οἱ ἄνδρες , ἀφοῦ ἄφησαν τὴν φυσικὴν χρῆσιν τῆς γυναικός , ἄναψαν ἀπὸ τὰς ὀρέξεις τους μεταξύ τους , ὥστε ἀσελγοῦν ἄνδρες μὲ ἄνδρες , ἀπολαμβάνοντες ἔτσι ὁ ἕνας ἀπὸ τὸν ἄλλον τὴν ἀνταμοιβὴν τῆς πλάνης των ποὺ τοὺς ἄξιζε .
Καὶ ἐπειδὴ δὲν ἔκριναν ἄξιον λόγου τὸ νὰ ἔχουν ὀρθὴν γνῶσιν διὰ τὸν Θεόν , τοὺς παρέδωσε ὁ Θεὸς εἰς ἀνάξιον νοῦν , ὥστε νὰ κάνουν ἐκεῖνα ποὺ δὲν ἁρμόζει ,
γεμᾶτοι ἀπὸ κάθε ἀδικίαν , πορνείαν , πονηρίαν , πλεονεξίαν , κακίαν , γεμᾶτοι φθόνον , φόνον , ἔριδα , δόλον , κακοήθειαν , ψιθυρισταί ,
συκοφάνται , ἐχθροὶ τοῦ Θεοῦ , ὑβρισταί , ὑπερήφανοι , ἀλαζόνες , ἐφευρέται κακῶν , ἀπειθεῖς εἰς τοὺς γονεῖς ,
ἀνόητοι , ἄστατοι , ἄστοργοι , σκληροί , ἀνελεήμονες ,
οἱ ὁποῖοι , ἂν καὶ ἐγνώρισαν τὸν νόμον τοῦ Θεοῦ , ὅτι ἐκεῖνοι ποὺ κάνουν τέτοια πράγματα εἶναι ἄξιοι θανάτου , ὄχι μόνον τὰ κάνουν ἀλλὰ καὶ ἐπιδοκιμάζουν ἐκείνους ποὺ τὰ κάνουν .
Διὰ τοῦτο εἶσαι ἀναπολόγητος , ὦ ἄνθρωπε , ὅποιος κι᾽ ἂν εἶσαι σὺ ποὺ κρίνεις , διότι κρίνοντας τὸν ἄλλον , κατακρίνεις τὸν ἑαυτόν σου , ἐφ᾽ ὅσον κάνεις τὰ ἴδια καὶ σὺ ποὺ κατακρίνεις .
Γνωρίζομεν δὲ ὅτι ἡ κρίσις τοῦ Θεοῦ ἐπέρχεται δικαίως εἰς ἐκείνους ποὺ κάνουν τέτοια πράγματα .
Φαντάζεσαι , ὦ ἄνθρωπε , σὺ ποὺ κρίνεις ἐκείνους ποὺ κάνουν τέτοια πράγματα καὶ κάνεις τὰ ἴδια , ὅτι σὺ θὰ ἀποφύγῃς τὴν κρίσιν τοῦ Θεοῦ ;
Ἢ καταφρονεῖς τὸν πλοῦτον τῆς καλωσύνης του καὶ τὴν ἀνοχὴν καὶ μακροθυμίαν του καὶ δὲν ἀναγνωρίζεις ὅτι ἡ καλωσύνη τοῦ Θεοῦ σὲ ὁδηγεῖ εἰς μετάνοιαν ;
Ἀνάλογα δὲ πρὸς τὴν σκληρότητά σου καὶ τὴν ἀμετανόητη καρδιά σου ἐπισωρεύεις διὰ τὸν ἑαυτόν σου ὀργήν , κατὰ τὴν ἡμέραν τῆς ὀργῆς καὶ τῆς ἀποκαλύψεως τῆς δικαίας κρίσεως τοῦ Θεοῦ ,
ὁ ὁποῖος θὰ ἀποδώσῃ εἰς τὸν καθένα σύμφωνα μὲ τὰ ἔργα του ,
εἰς ἐκείνους ποὺ ἀσχολούμενοι μὲ ὑπομονὴν σὲ καλὰ ἔργα , ἐπιδιώκουν δόξαν καὶ τιμὴν καὶ ἀθανασίαν , θὰ ἀποδώσῃ ζωὴν αἰώνιον ,
εἰς ἐκείνους ὅμως ποὺ εἶναι ἐγωϊσταὶ καὶ ἀπειθοῦν εἰς τὴν ἀλήθειαν , ὑπακούουν δὲ εἰς τὸ κακόν , θὰ ἐπέλθῃ θυμὸς καὶ ὀργή .
Θλῖψις καὶ στενοχωρία διὰ κάθε κακοποιόν , διὰ τὸν Ἰουδαῖον πρῶτα καὶ ἐπίσης διὰ τὸν Ἕλληνα ,
δόξα δὲ καὶ τιμὴ καὶ εἰρήνη διὰ τὸν καθένα ποὺ κάνει τὸ καλόν , διὰ τὸν Ἰουδαῖον πρῶτα καὶ ἐπίσης διὰ τὸν Ἕλληνα ,
διότι ὁ Θεὸς δὲν μεροληπτεῖ .
Ὅσοι ἁμάρτησαν χωρὶς τὸν νόμον , χωρὶς τὸν νόμον καὶ θὰ ἀπολεσθοῦν , καὶ ὅσοι ἁμάρτησαν ἐνῷ ἦσαν ὑπὸ τὸν νόμον θὰ κριθοῦν μὲ τὸν νόμον .
Διότι δὲν θὰ δικαιωθοῦν ἐνώπιον τοῦ Θεοῦ ἐκεῖνοι ποὺ ἀκούουν τὸν νόμον , ἀλλὰ ἐκεῖνοι ποὺ ἐφαρμόζουν τὸν νόμον θὰ κηρυχθοῦν δίκαιοι .
Ὅταν ἐθνικοὶ ποὺ δὲν ἔχουν τὸν νόμον , ἐφαρμόζουν τὰς διατάξεις τοῦ νόμου ἐκ φύσεως , τότε , ἂν καὶ δὲν ἔχουν νόμον , ἔχουν τὸν ἑαυτόν τους διὰ νόμον ,
διότι ἀποδεικνύουν ὅτι τὸ ἔργον ποὺ ζητεῖ ὁ νόμος εἶναι γραμμένον στὶς καρδιές τους , συγχρόνως δὲ μαρτυρεῖ καὶ ἡ συνείδησίς των , καὶ αἱ σκέψεις των μεταξύ των κατηγοροῦν ἢ καὶ ἀπολογοῦνται ,
ὅπως θὰ φανῇ τὴν ἡμέραν , ὅταν , σύμφωνα μὲ τὸ εὐαγγέλιόν μου , ὁ Θεὸς θὰ κρίνῃ τὰ κρυφὰ τῶν ἀνθρώπων διὰ τοῦ Ἰησοῦ Χριστοῦ .
Ἀλλ᾽ ἐὰν ἐσὺ ὀνομάζεσαι Ἰουδαῖος καὶ ἀναπαύεσαι εἰς τὸν νόμον καὶ καυχᾶσαι διὰ τὸν Θεόν σου ,
καὶ ξέρῃς τὸ θέλημά του καὶ διακρίνῃς τὸ καλόν , διότι διδάσκεσαι ἀπὸ τὸν νόμον ,
καὶ εἶσαι βέβαιος ὅτι εἶσαι ὁδηγὸς τῶν τυφλῶν , φῶς εἰς ἐκείνους ποὺ βρίσκονται στὸ σκοτάδι ,
παιδαγωγὸς τῶν ἀνοήτων , διδάσκαλος νηπίων , διότι ἔχεις εἰς τὸν νόμον τὴν οὐσίαν τῆς γνώσεως καὶ τῆς ἀληθείας .
Σὺ λοιπὸν ποὺ διδάσκεις τὸν ἄλλον , τὸν ἑαυτόν σου δὲν τὸν διδάσκεις ; Σὺ ποὺ κηρύττεις νὰ μὴ κλέβῃ κανείς , κλέβεις ;
Σὺ ποὺ λέγεις νὰ μὴ μοιχεύῃ κανείς , μοιχεύεις ; Σὺ ποὺ συχαίνεσαι τὰ εἴδωλα , διαπράττεις ἱεροσυλίαν ;
Σὺ ποὺ καυχᾶσαι διὰ τὸν νόμον , ἀτιμάζεις τὸν Θεὸν μὲ τὴν παράβασιν τοῦ νόμου ;
Ἐξ αἰτίας σας τὸ ὄνομα τοῦ Θεοῦ βλασφημεῖται μεταξὺ τῶν ἐθνικῶν , καθὼς εἶναι γραμμένον .
Ἡ περιτομὴ ὠφελεῖ , ἐὰν ἐφαρμόζῃς τὸν νόμον , ἐὰν ὅμως παραβαίνῃς τὸν νόμον , ἡ περιτομή σου εἶναι σὰν νὰ μὴν εἶχε γίνει .
Ἔτσι καὶ ἐὰν ὁ ἀπερίτμητος φυλάττῃ τὰς διατάξεις τοῦ νόμου , δὲν θὰ θεωρηθῇ σὰν νὰ εἶχε περιτμηθῇ ;
Καὶ θὰ καταδικάσῃ ὁ ἐκ φύσεως ἀπερίτμητος , ὁ ὁποῖος ὅμως ἐφαρμόζει τὸν νόμον , σέ , ὁ ὁποῖος παρὰ τὸν γραπτὸν νόμον καὶ τὴν περιτομὴν εἶσαι παραβάτης τοῦ νόμου .
Διότι δὲν εἶναι Ἰουδαῖος ἐκεῖνος ποὺ εἶναι εἰς τὴν ἐξωτερικὴν ἐμφάνισιν Ἰουδαῖος , οὔτε εἶναι περιτομὴ πραγματικὴ ἐκείνη ποὺ εἶναι ἐξωτερική , εἰς τὴν σάρκα .
Πραγματικὸς Ἰουδαῖος εἶναι ἐκεῖνος ποὺ εἶναι εἰς τὸ ἐσωτερικόν του Ἰουδαῖος καὶ πραγματικὴ περιτομὴ εἶναι ἡ τῆς καρδιᾶς , ζήτημα πνεύματος καὶ ὄχι γράμματος . Ἕνας τέτοιος παίρνει ἔπαινον ὄχι ἀπὸ τοὺς ἀνθρώπους ἀλλ᾽ ἀπὸ τὸν Θεόν .
Ποιό εἶναι λοιπὸν τὸ πλεονέκτημα τοῦ Ἰουδαίου ἢ ποιά ἡ ὠφέλεια τῆς περιτομῆς ;
Μεγάλη ἀπὸ κάθε ἄποψιν . Πρῶτον ὅτι τὰ λόγια τοῦ Θεοῦ εἰς αὐτοὺς εἶναι ἐμπιστευμένα .
Διότι τί σημασίαν ἔχει ἐὰν μερικοὶ ἔγιναν ἄπιστοι ; Μήπως ἡ ἀπιστία τους μπορῇ νὰ καταργήσῃ τὴν ἀξιοπιστίαν τοῦ Θεοῦ ;
Ὄχι βέβαια ! Ἂς ἀναγνωρισθῇ ὅτι ὁ Θεὸς εἶναι ἀληθής , καὶ κάθε ἄνθρωπος ψεύτης , καθὼς εἶναι γραμμένον , Διὰ νὰ ἀποδειχθῇς δίκαιος εἰς τὰ λόγια σου καὶ νὰ νικήσῃς ὅταν σὲ κρίνουν .
Ἀλλ᾽ ἐὰν ἡ ἀδικία μας ἀναδεικνύῃ τὴν δικαιοσύνην τοῦ Θεοῦ , τί θὰ συμπεράνωμεν ; Μήπως εἶναι ἄδικος ὁ Θεός , ὅταν ἐπιφέρῃ τὴν ὀργήν ; Κατὰ ἀνθρώπινον τρόπον μιλῶ .
Ὄχι βέβαια ! Διότι τότε πῶς θὰ εἶναι δυνατὸν νὰ κρίνῃ ὁ Θεὸς τὸν κόσμον ;
Ἐὰν διὰ τοῦ ψεύδους μου ἡ ἀλήθεια τοῦ Θεοῦ κατεδείχθη μεγάλη πρὸς δόξαν του , γιατί ἀκόμη κατακρίνομαι ὡς ἁμαρτωλός ;
Καὶ γιατί νὰ μὴ κάνωμε τὸ κακὸ διὰ νὰ ἔλθῃ τὸ καλό , ὅπως μερικοὶ μᾶς συκοφαντοῦν ὅτι τάχα ἐμεῖς λέμε ; Αὐτοὶ εἶναι ἄξιοι τῆς καταδίκης των .
Τί συμπέρασμα λοιπὸν βγαίνει ; Ἔχομεν ἐμεῖς οἱ Ἰουδαῖοι ὑπεροχήν ; Καθόλου , διότι κατηγορήσαμεν ἤδη καὶ τοὺς Ἰουδαίους καὶ τοὺς Ἕλληνας ὅτι εἶναι ὅλοι ὑπὸ τὴν ἁμαρτίαν ,
καθὼς εἶναι γραμμένον , Δὲν ὑπάρχει δίκαιος , οὔτε ἕνας ,
δὲν ὑπάρχει κανένας συνετός , δὲν ὑπάρχει κανένας ποὺ νὰ ζητῇ τὸν Θεόν ,
ὅλοι παρεξέκλιναν , συγχρόνως ἐξηχρειώθησαν , δὲν ὑπάρχει κανένας ποὺ νὰ κάνῃ τὸ καλόν , δὲν ὑπάρχει οὔτε ἕνας .
Τάφος ἀνοικτὸς εἶναι ὁ λάρυγγάς τους , μὲ τὴν γλῶσσάν τους ἦσαν δόλιοι , φαρμάκι ἀπὸ ὀχιὲς εἶναι κάτω ἀπὸ τὰ χείλη τους .
Τὸ στόμα τους εἶναι γεμᾶτο κατάραν καὶ πικρίαν ,
τὰ πόδια τους τρέχουν γρήγορα διὰ νὰ χύσουν αἷμα ,
καταστροφὴ καὶ δυστυχία εἶναι εἰς τὸν δρόμον τους
καὶ τὸν δρόμον τῆς εἰρήνης δὲν ἐγνώρισαν .
Δὲν ὑπάρχει φόβος Θεοῦ ἐμπρὸς εἰς τὰ μάτια τους .
Γνωρίζομεν δὲ ὅτι ὅσα λέγει ὁ νόμος , τὰ λέγει εἰς ἐκείνους ποὺ εἶναι ὑπὸ τὸν νόμον , διὰ νὰ βουλωθῇ κάθε στόμα καὶ ὅλος ὁ κόσμος νὰ γίνῃ ὑπόδικος εἰς τὸν Θεόν ,
διότι κανεὶς ἄνθρωπος δὲν θὰ δικαιωθῇ ἐμπρός του ἐπειδὴ ἐτήρησε τὸν νόμον . Ὁ νόμος φέρει μόνον τὴν συναίσθησιν ἁμαρτίας .
Ἀλλὰ τώρα ἦλθε εἰς φῶς δικαίωσις , ἀνεξαρτήτως νόμου , ἡ ὁποία μαρτυρεῖται ἀπὸ τὸν νόμον καὶ τοὺς προφήτας ,
δικαίωσις ἐκ μέρους τοῦ Θεοῦ διὰ τῆς πίστεως εἰς τὸν Ἰησοῦν Χριστὸν δι᾽ ὅλους καὶ εἰς ὅλους ποὺ πιστεύουν . Δὲν ὑπάρχει διάκρισις ,
διότι ὅλοι ἁμάρτησαν καὶ στεροῦνται τῆς θείας δόξης ,
καὶ παίρνουν τὴν δικαίωσιν δωρεὰν μὲ τὴν χάριν του διὰ τῆς λυτρώσεως , ποὺ ἔγινε διὰ τοῦ Χριστοῦ Ἰησοῦ ,
τὸν ὁποῖον ὁ Θεὸς προώρισε νὰ εἶναι , διὰ μέσου τῆς πίστεως , τὸ ὄργανον ἐξιλασμοῦ διὰ τοῦ αἵματός του , καὶ τοῦτο διὰ νὰ φανῇ ἡ δικαιοσύνη τοῦ Θεοῦ , ἐπειδὴ εἶχε παραβλέψει τὰς ἁμαρτίας τοῦ παρελθόντος ,
εἰς τὴν περίοδον τῆς ἀνοχῆς του , διὰ νὰ φανῇ ἡ δικαιοσύνη του εἰς τὸν παρόντα καιρόν , ὥστε νὰ εἶναι δίκαιος καὶ συγχρόνως νὰ δικαιώνῃ ἐκεῖνον ποὺ πιστεύει εἰς τὸν Ἰησοῦν .
Ποῦ εἶναι λοιπὸν ἡ καύχησις ; Ἀπεκλείσθη . Μὲ ποιόν νόμον ; Τὸν νόμον τῶν ἔργων ; Ὄχι , ἀλλὰ μὲ τὸν νόμον ποὺ ἀπαιτεῖ πίστιν .
Πιστεύομεν λοιπὸν ὅτι ὁ ἄνθρωπος δικαιώνεται μὲ τὴν πίστιν χωρὶς τὰ ἔργα τοῦ νόμου .
Νομίζετε ὅτι ὁ Θεὸς εἶναι Θεὸς τῶν Ἰουδαίων μόνον ; Δὲν εἶναι καὶ τῶν ἐθνικῶν ; Ναὶ καὶ τῶν ἐθνικῶν ,
ἀφοῦ ἕνας εἶναι ὁ Θεός . Αὐτὸς θὰ δικαιώσῃ τὸν περιτμημένον διὰ τῆς πίστεως καὶ τὸν ἀπερίτμητον διὰ τῆς πίστεως .
Καταργοῦμεν λοιπὸν τὸν νόμον διὰ τῆς πίστεως ; Μὴ γένοιτο , τοὐναντίον ἀνορθώνομεν τὸν νόμον .
Τί θὰ ποῦμε λοιπόν , ὅτι ἐπέτυχε ὁ Ἀβραάμ , ὁ φυσικὸς πατέρας μας ;
Ἐὰν ὁ Ἀβραὰμ ἔλαβε δικαίωσιν ἀπὸ τὰ ἔργα του , θὰ ἔχῃ λόγον νὰ καυχᾶται ἀλλ᾽ ὄχι ἐνώπιον τοῦ Θεοῦ .
Διότι τί λέγει ἡ γραφή ; Ἐπίστεψε ὁ Ἀβραὰμ εἰς τὸν Θεὸν καὶ αὐτὸ τοῦ λογαριάσθηκε πρὸς δικαίωσιν .
Ἀλλὰ εἰς ἐκεῖνον ποὺ ἐργάζεται , ὁ μισθὸς δὲν τοῦ λογαριάζεται ὡς χάρις ἀλλ᾽ ὡς ὀφειλή .
Ἐνῷ εἰς ἐκεῖνον ποὺ δὲν ἐργάζεται , ἀλλὰ πιστεύει εἰς τὸν Θεὸν ποὺ δικαιώνει τὸν ἀσεβῆ , λογαριάζεται ἡ πίστις του πρὸς δικαίωσιν ,
ὅπως καὶ ὁ Δαυῒδ λέγει διὰ τὴν εὐτυχίαν τοῦ ἀνθρώπου ποὺ ὁ Θεὸς τοῦ λογαριάζει δικαίωσιν , χωρὶς ἔργα :
Εὐτυχεῖς εἶναι ἐκεῖνοι τῶν ὁποίων συγχωρήθησαν αἱ ἀνομίαι καὶ τῶν ὁποίων ἐσκεπάσθησαν αἱ ἁμαρτίαι .
Εὐτυχὴς εἶναι ὁ ἄνθρωπος εἰς τὸν ὁποῖον ὁ Θεὸς δὲν θὰ λογαριάσῃ ἁμαρτίαν .
Ὁ μακαρισμὸς αὐτὸς ἀναφέρεται εἰς τὸν περιτμημένον ἢ καὶ εἰς τὸν ἀπερίτμητον ; Λέγομεν ὅτι εἰς τὸν Ἀβραὰμ λογαριάσθηκε ἡ πίστις πρὸς δικαίωσιν .
Πότε λοιπὸν τοῦ λογαριάσθηκε ; Ὅταν ἦτο περιτμημένος ἢ ὅταν ἦτο ἀπερίτμητος ; Ὄχι ὅταν ἦτο περιτμημένος , ἀλλ᾽ ὅταν ἦτο ἀπερίτμητος ,
καὶ ἔλαβε τὸ σημάδι τῆς περιτομῆς σὰν σφραγῖδα ποὺ ἐπιστοποιοῦσε τὴν δικαίωσίν του βάσει τῆς πίστεως , ποὺ εἶχε ὅταν ἦτο ἀπερίτμητος . Καὶ ἔτσι εἶναι πατέρας ὅλων ποὺ πιστεύουν ὅταν εἶναι ἀπερίτμητοι , διὰ νὰ λογαριασθῇ καὶ εἰς αὐτοὺς ἡ πίστις των διὰ δικαίωσιν ,
καὶ πατέρας ἐκείνων ἐκ τῶν περιτμημένων ποὺ δὲν ἀρκοῦνται μόνον εἰς τὴν περιτομὴν ἀλλὰ καὶ βαδίζουν εἰς τὰ ἴχνη τῆς πίστεως ποὺ εἶχε ὁ πατέρας μας Ἀβραάμ , ὅταν ἀκόμη ἦτο ἀπερίτμητος .
Διότι δὲν ἔγινε διὰ τοῦ νόμου ἡ ὑπόσχεσις εἰς τὸν Ἀβραὰμ ἢ εἰς τοὺς ἀπογόνους του , ὅτι θὰ ἦτο ὁ κόσμος κληρονομία του , ἀλλὰ διὰ τῆς δικαιώσεως ποὺ ἔλαβε διὰ πίστεως .
Ἐὰν κληρονόμοι ἦσαν οἱ ἐξαρτώμενοι ἐκ τοῦ νόμου , τότε ἡ πίστις δὲν ἔχει ἀξίαν καὶ ἡ ὑπόσχεσις καταργεῖται ,
διότι ὁ νόμος δημιουργεῖ ὀργήν , ἀλλ᾽ ὅπου δὲν ὑπάρχει νόμος , δὲν ὑπάρχει οὔτε παράβασις .
Διὰ τοῦτο ἡ ὑπόσχεσις ἐξαρτᾶται ἀπὸ τὴν πίστιν , διὰ νὰ εἶναι ὡς δῶρον χάριτος καὶ νὰ ἰσχύῃ δι᾽ ὅλους τοὺς ἀπογόνους τοῦ Ἀβραάμ , ὄχι μόνον δι᾽ ἐκείνους ποὺ ἐξαρτῶνται ἀπὸ τὸν νόμον , ἀλλὰ καὶ δι᾽ ἐκείνους ποὺ ἔχουν τὴν πίστιν τοῦ Ἀβραάμ , ὁ ὁποῖος εἶναι πατέρας ὅλων μας ,
καθὼς εἶναι γραμμένον , Σὲ ἔκανα πατέρα πολλῶν ἐθνῶν — ἐνώπιον τοῦ Θεοῦ εἰς τὸν ὁποῖον ἐπίστεψε , τοῦ Θεοῦ ὁ ὁποῖος ζωοποιεῖ τοὺς νεκροὺς καὶ καλεῖ ὅ , τι δὲν ὑπάρχει σὰν νὰ ὑπῆρχεν .
Αὐτὸς παρὰ πᾶσαν ἐλπίδα ἐπίστεψε μὲ ἐλπίδα εἰς τὸ ὅτι θὰ γίνῃ πατέρας πολλῶν ἐθνῶν σύμφωνα πρὸς ἐκεῖνο ποὺ τοῦ εἶχε λεχθῆ , Τόσον πολλοὶ θὰ εἶναι οἱ ἀπόγονοί σου ·
καὶ ἐπειδὴ δὲν ἐκλονίσθη εἰς τὴν πίστιν , δὲν ἐσκέφθηκε τὸ σῶμά του ποὺ ἦτο ἤδη νεκρωμένον , ἀφοῦ ἦτο περίπου ἑκατὸ χρονῶν , οὔτε τὴν νέκραν τῆς μήτρας τῆς Σάρρας .
Ἀλλ᾽ ὡς πρὸς τὴν ὑπόσχεσιν τοῦ Θεοῦ , δὲν ἔδειξε ἀμφιβολίας λόγῳ ἀπιστίας , ἀλλ᾽ ἔγινε σταθερώτερος διὰ τῆς πίστεως , ἀποδώσας δόξαν εἰς τὸν Θεόν ,
ἀπολύτως πεπεισμένος ὅτι εἶναι δυνατὸς νὰ ἐκτελέσῃ ἐκεῖνο ποὺ ἔχει ὑποσχεθῆ .
Διὰ τοῦτο καὶ τοῦ λογαριάσθηκε ἡ πίστις πρὸς δικαίωσιν .
Δὲν ἐγράφηκε δὲ μόνον γι᾽ αὐτὸν ὅτι τοῦ λογαριάσθηκε ,
ἀλλὰ καὶ γιὰ μᾶς , εἰς τοὺς ὁποίους εἰς τὸ ἑξῆς θὰ λογαριάζεται , εἰς ὅσους δηλαδὴ πιστεύουν εἰς τὸν Θεὸν ποὺ ἀνέστησε ἐκ νεκρῶν τὸν Ἰησοῦν τὸν Κύριόν μας ,
ὁ ὁποῖος παραδόθηκε εἰς θάνατον διὰ τὰ παραπτώματά μας καὶ ἀναστήθηκε διὰ τὴν δικαίωσίν μας .
Ἀφοῦ λοιπὸν ἐδικαιωθήκαμε διὰ τῆς πίστεως , ἔχομεν εἰρήνην μὲ τὸν Θεὸν διὰ τοῦ Κυρίου μας Ἰησοῦ Χριστοῦ ,
διὰ τοῦ ὁποίου ἔχομεν διὰ τῆς πίστεως καὶ τὴν εἴσοδον εἰς τὴν χάριν αὐτήν , εἰς τὴν ὁποίαν στεκόμεθα , καὶ καυχώμεθα διὰ τὴν ἐλπίδα μας εἰς τὴν δόξαν τοῦ Θεοῦ .
Ὄχι μόνον αὐτό , ἀλλὰ καυχώμεθα καὶ διὰ τὰς θλίψεις , διότι γνωρίζομεν ὅτι ἡ θλῖψις παράγει ὑπομονήν ,
ἡ δὲ ὑπομονὴ δοκιμασμένον χαρακτῆρα , ὁ δὲ δοκιμασμένος χαρακτὴρ ἐλπίδα ,
ἡ δὲ ἐλπὶς δὲν ντροπιάζει , διὸτι ἡ ἀγάπη τοῦ Θεοῦ εἶναι χυμένη στὶς καρδιές μας διὰ τοῦ Πνεύματος τοῦ Ἁγίου ποὺ μᾶς ἐδόθηκε .
Διότι ὅταν ἐμεῖς ἤμεθα ἀκόμη ἀδύνατοι , ὁ Χριστὸς ἐπέθανε κατὰ τὸν ὡρισμένον καιρὸν ὑπὲρ τῶν ἀσεβῶν .
Διότι μετὰ δυσκολίας θὰ πεθάνῃ κανεὶς δι᾽ ἕνα δίκαιον · διὰ τὸν ἀγαθὸν ἴσως νὰ τολμήσῃ κανεὶς νὰ πεθάνῃ .
Ὁ Θεὸς ὅμως ἀποδεικνύει τὴν ἀγάπην του σ᾽ ἐμᾶς μὲ τὸ ὅτι , ἐνῷ ἐμεῖς ἤμεθα ἀκόμη ἁμαρτωλοί , ὁ Χριστὸς ἐπέθανε γιὰ μᾶς .
Πολὺ περισσότερον λοιπὸν ἀφοῦ ἐδικαιωθήκαμε τώρα διὰ τοῦ αἵματός του , θὰ σωθοῦμε δι᾽ αὐτοῦ ἀπὸ τὴν ὀργήν .
Διότι ἐάν , ὅταν ἤμεθα ἐχθροί , συμφιλιωθήκαμε μὲ τὸν Θεὸν διὰ τοῦ θανάτου τοῦ Υἱοῦ του , πολὺ περισσότερον , ἀφοῦ συμφιλιωθήκαμε , θὰ σωθοῦμε διὰ τῆς ζωῆς του .
Ὄχι μόνον δὲ θὰ σωθοῦμε , ἀλλὰ καὶ καυχώμεθα διὰ τὸν Θεὸν διὰ τοῦ Κυρίου μας Ἰησοῦ Χριστοῦ , διὰ τοῦ ὁποίου τώρα ἐλάβαμε τὴν συμφιλίωσιν .
Διὰ τοῦτο , ὅπως δι᾽ ἑνὸς ἀνθρώπου ἐμπῆκε ἡ ἁμαρτία εἰς τὸν κόσμον καὶ διὰ τῆς ἁμαρτίας ὁ θάνατος , ἔτσι διαδόθηκε ὁ θάνατος καὶ εἰς ὅλους τοὺς ἀνθρώπους , ἐπειδὴ ὅλοι ἁμάρτησαν .
Μέχρι τῆς ἐποχῆς τοῦ νόμου ὑπῆρχε ἡ ἁμαρτία εἰς τὸν κόσμον , ἀλλὰ δὲν καταλογίζεται ἁμαρτία ἐφ᾽ ὅσον δὲν ὑπάρχει νόμος .
Καὶ ὅμως ἐβασίλευσε ὁ θάνατος ἀπὸ τοῦ Ἀδὰμ μέχρι τοῦ Μωϋσέως καὶ εἰς ἐκείνους , ποὺ δὲν ἁμάρτησαν κατὰ τρόπον ὅμοιον μὲ τὴν παράβασιν τοῦ Ἀδάμ , ὁ ὁποῖος εἶναι τύπος τοῦ μέλλοντος νὰ ἔλθῃ .
Ἀλλὰ τὸ δῶρον τῆς χάριτος δὲν εἶναι ὅπως τὸ ἁμάρτημα . Διότι ἐὰν λόγῳ τοῦ ἁμαρτήματος τοῦ ἑνὸς ἐπέθαναν οἱ πολλοί , ἡ χάρις τοῦ Θεοῦ καὶ ἡ δωρεὰ ποὺ ἦλθε διὰ τῆς χάριτος τοῦ ἑνὸς ἀνθρώπου Ἰησοῦ Χριστοῦ ἦτο πλέον ἢ ἀρκετὴ διὰ τοὺς πολλούς .
Δὲν ὑπάρχει ἀναλογία μεταξὺ τοῦ ἀποτελέσματος τῆς ἁμαρτίας τοῦ ἑνὸς ἀνθρώπου καὶ τῆς δωρεᾶς · διότι ἡ ἀπόφασις μετὰ τὸ ἁμάρτημα τοῦ ἑνὸς ἀνθρώπου ἦτο ἀπόφασις καταδικαστική , ἀλλ᾽ ἡ χαριστικὴ πρᾶξις κατόπιν πολλῶν ἁμαρτημάτων ἔφερε δικαίωσιν .
Ἐὰν λοιπὸν διὰ τοῦ ἁμαρτήματος τοῦ ἑνὸς ἐβασίλευσε ὁ θάνατος διὰ τοῦ ἑνός , τότε πολὺ περισσότερον ἐκεῖνοι ποὺ παίρνουν τὴν ὑπεράφθονη χάριν καὶ τὴν δικαίωσιν ὡς δῶρον θὰ βασιλεύσουν εἰς τὴν ζωὴν διὰ τοῦ ἑνὸς Ἰησοῦ Χριστοῦ .
Ὥστε λοιπόν , καθὼς τὸ ἀποτέλεσμα τῆς παρακοῆς τοῦ ἑνὸς ἦτο ἡ καταδίκη ὅλων τῶν ἀνθρώπων , ἔτσι καὶ τὸ ἀποτέλεσμα μιᾶς δικαίας πράξεως ἦτο δικαίωσις καὶ ζωὴ δι᾽ ὅλους τοὺς ἀνθρώπους .
Διότι ὅπως διὰ τῆς παρακοῆς τοῦ ἑνὸς ἀνθρώπου οἱ πολλοὶ ἔγιναν ἁμαρτωλοί , ἔτσι καὶ διὰ τῆς ὑπακοῆς τοῦ ἑνὸς θὰ λάβουν δικαίωσιν οἱ πολλοί .
Ὁ νόμος παρεισέφρυσε διὰ νὰ πολλαπλασιασθοῦν αἱ παραβάσεις , ἀλλ᾽ ὅπου πολλαπλασιάσθηκε ἡ ἁμαρτία , ἐκεῖ ξεχείλισε ἡ χάρις ,
ὥστε , καθὼς ἐβασίλευσε ἡ ἁμαρτία διὰ μέσου τοῦ θανάτου , ἔτσι νὰ βασιλεύσῃ καὶ ἡ χάρις διὰ τῆς δωρεὰν δικαιώσεως , μὲ ἀποτέλεσμα τὴν αἰώνιον ζωὴν διὰ τοῦ Ἰησοῦ Χριστοῦ τοῦ Κυρίου μας .
Τί θὰ ποῦμε λοιπόν ; Θὰ ἐπιμένωμεν εἰς τὴν ἁμαρτίαν διὰ νὰ πλεονάσῃ ἡ χάρις ;
Μὴ γένοιτο . Ἐμεῖς ποὺ ἐπεθάναμε ὡς πρὸς τὴν ἁμαρτίαν , πῶς μποροῦμε νὰ ζοῦμε ἀκόμη μέσα σ᾽ αὐτήν ;
Ἢ δὲν ξέρετε ὅτι ὅλοι ἐμεῖς ποὺ βαπτισθήκαμε εἰς τὸν Ἰησοῦν Χριστόν , βαπτισθήκαμε εἰς τὸν θάνατόν του ;
Ἔχομεν ταφῆ λοιπὸν μαζί του διὰ τοῦ βαπτίσματος εἰς τὸν θάνατον ὥστε , ὅπως ὁ Χριστὸς ἀναστήθηκε ἐκ νεκρῶν μὲ τὴν δόξαν τοῦ Πατέρα , ἔτσι καὶ ἐμεῖς νὰ ζήσωμεν μιὰ νέα ζωή .
Διότι ἐὰν ἑνωθήκαμε μαζί του σὲ ἕνα θάνατον σὰν τὸν δικό του , τότε θὰ ἑνωθοῦμε μαζί του καὶ σὲ μιὰ ἀνάστασι σὰν τὴν δική του ,
διότι γνωρίζομεν ὅτι ὁ παλαιὸς ἑαυτός μας ἐσταυρώθηκε μὲ τὸν Χριστόν , διὰ νὰ καταστραφῇ τὸ ἁμαρτωλὸν σῶμα , ὥστε νὰ μὴ εἴμεθα πλέον δοῦλοι τῆς ἁμαρτίας ,
διότι ἐκεῖνος ποὺ ἔχει πεθάνει ἔχει ἐλευθερωθῆ ἀπὸ τὴν ἁμαρτίαν .
Ἀλλ᾽ ἐὰν ἐπεθάναμε μαζὶ μὲ τὸν Χριστόν , πιστεύομεν ὅτι καὶ θὰ ζήσωμεν μαζί του .
Γνωρίζομεν ὅτι ὁ Χριστός , ἀφοῦ ἀναστήθηκε ἐκ νεκρῶν , δὲν θὰ πεθάνῃ πλέον , ὁ θάνατος δὲν ἔχει πλέον ἐξουσίαν ἐπάνω του .
Διότι τὸν θάνατον ποὺ ὑπέστη , τὸν ὑπέστη μιὰ γιὰ πάντα ἀναφορικῶς πρὸς τὴν ἁμαρτίαν , τὴν ζωὴν δὲ ποὺ ζῆ , τὴν ζῆ διὰ τὸν Θεόν .
Ἔτσι καὶ σεῖς νὰ θεωρῆτε τοὺς ἑαυτούς σας ὅτι εἶσθε νεκροὶ ὡς πρὸς τὴν ἁμαρτίαν ἀλλὰ ζωντανοὶ διὰ τὸν Θεόν , ἑνωμένοι μὲ τὸν Χριστὸν Ἰησοῦν τὸν Κύριόν μας .
Ἂς μὴ βασιλεύῃ λοιπὸν ἡ ἁμαρτία εἰς τὸ θνητόν σας σῶμα , διὰ νὰ σᾶς κάνῃ νὰ ὑπακούετε εἰς τὰς ἐπιθυμίας του .
Οὔτε νὰ ἔχετε τὰ μέλη σας εἰς τὴν διάθεσιν τῆς ἁμαρτίας , σὰν ὄργανα διὰ τὸ κακόν , ἀλλὰ νὰ προσφέρετε τοὺς ἑαυτούς σας εἰς τὸν Θεόν , σὰν ἄνθρωποι ποὺ ἀνέζησαν ἐκ νεκρῶν , καὶ τὰ μέλη σας εἰς αὐτόν , σὰν ὄργανα διὰ νὰ κάνουν τὸ καλόν .
Διότι ἡ ἁμαρτία δὲν θὰ σᾶς ἐξουσιάζῃ , ἀφοῦ δὲν εἶσθε κάτω ἀπὸ τὸν νόμον ἀλλὰ κάτω ἀπὸ τὴν χάριν τοῦ Θεοῦ .
Τί λοιπόν ; Θὰ ἁμαρτήσωμεν ἐπειδὴ δὲν εἴμεθα κάτω ἀπὸ τὸν νόμον ἀλλὰ κάτω ἀπὸ τὴν χάριν ; Μὴ γένοιτο .
Δὲν ξέρετε ὅτι ὅταν προσφέρετε τοὺς ἑαυτούς σας δούλους σὲ κάποιον διὰ νὰ τὸν ὑπακούετε , εἶσθε δοῦλοι ἐκείνου ποὺ ὑπακούετε , ἢ δοῦλοι τῆς ἁμαρτίας ποὺ καταλήγει εἰς θάνατον ἢ τῆς ὑπακοῆς ποὺ φέρει δικαίωσιν ;
Ἀλλὰ δόξα εἰς τὸν Θεόν , διότι σεῖς ποὺ ἤσαστε δοῦλοι τῆς ἁμαρτίας , ὑπακούσατε μὲ τὴν καρδιά σας εἰς τὸν τύπον τῆς διδασκαλίας , εἰς τὸν ὁποῖον παραδοθήκατε , καί ,
ἀφοῦ ἐλευθερωθήκατε ἀπὸ τὴν ἁμαρτίαν , ἐγίνατε δοῦλοι τῆς δικαιοσύνης .
Μιλῶ κατὰ ἀνθρώπινον τρόπον ἕνεκα τῆς φυσικῆς σας ἀδυναμίας . Ὅπως δηλαδὴ παραδώσατε ἄλλοτε τὰ μέλη σας ὑπόδουλα εἰς τὴν ἀκαθαρσίαν καὶ τὴν ἀνομίαν , ποὺ συνετέλεσε εἰς τὴν ἀνομίαν σας , ἔτσι τώρα νὰ παραδώσετε τὰ μέλη σας ὑπόδουλα εἰς τὴν δικαιοσύνην , ποὺ θὰ συντελέσῃ εἰς τὸν ἁγιασμόν σας .
Διότι ὅταν ἤσαστε δοῦλοι τῆς ἁμαρτίας , ἤσαστε ἐλεύθεροι ὡς πρὸς τὴν δικαιοσύνην .
Καὶ τί κέρδος εἴχατε τότε ἀπὸ τὰ ἔργα σας διὰ τὰ ὁποῖα τώρα ἐντρέπεσθε ; Τὸ τέλος ἐκείνων εἶναι θάνατος .
Ἀλλὰ τώρα ποὺ ἐλευθερωθήκατε ἀπὸ τὴν ἁμαρτίαν καὶ ὑποδουλωθήκατε εἰς τὸν Θεόν , ἔχετε κέρδος ποὺ σᾶς ὁδηγεῖ εἰς τὸν ἁγιασμόν , καὶ τελικὰ εἰς ζωὴν αἰώνιον .
Διότι ὁ μισθὸς ποὺ πληρώνει ἡ ἁμαρτία εἶναι θάνατος , ἐνῷ τὸ δῶρον τοῦ Θεοῦ εἶναι ζωὴ αἰώνιος διὰ τοῦ Χριστοῦ Ἰησοῦ τοῦ Κυρίου μας .
Δὲν ξέρετε , ἀδελφοί , — ὁμιλῶ βέβαια σὲ ἀνθρώπους ποὺ γνωρίζουν τὸν νόμον — ὅτι ὁ νόμος ἔχει κυριαρχίαν ἐπὶ τοῦ ἀνθρώπου ἐφ᾽ ὅσον χρόνον ζῆ ὁ ἄνθρωπος ;
Ὅπως ἡ παντρεμένη γυναῖκα , ἡ ὁποία εἶναι δεμένη διὰ νόμου μὲ τὸν ἄνδρα της , ἐφ᾽ ὅσον αὐτὸς ζῆ . Ἀλλ᾽ ἐὰν ὁ ἄνδρας πεθάνῃ , εἶναι ἀποδεσμευμένη ἀπὸ τὸν νόμον τῶν συζύγων .
Ὥστε , ἐφ᾽ ὅσον ζῆ ὁ ἄνδρας της , ἐὰν συνδεθῇ μὲ ἄλλον ἄνδρα , θὰ γίνῃ μοιχαλίς , ἐὰν ὅμως πεθάνῃ ὁ ἄνδρας , εἶναι ἐλεύθερη ἀπὸ τὸν νόμον καὶ δὲν θεωρεῖται μοιχαλὶς ἐὰν συνδεθῇ μὲ ἄλλον ἄνδρα .
Ὥστε , ἀδελφοί μου , καὶ σεῖς θανατωθήκατε ὡς πρὸς τὸν νόμον διὰ τοῦ σώματος τοῦ Χριστοῦ διὰ νὰ συνδεθῆτε μὲ ἄλλον , μὲ ἐκεῖνον ποὺ ἀναστήθηκε ἀπὸ τοὺς νεκρούς , διὰ νὰ φέρωμε καρπὸν διὰ τὸν Θεόν .
Ὅταν ἐζούσαμε ζωὴν σαρκικήν , τὰ ἁμαρτωλὰ πάθη μας , διεγειρόμενα ἐξ αἰτίας τοῦ νόμου , ἐνεργοῦσαν εἰς τὰ μέλη μας ὥστε νὰ φέρουν καρποὺς διὰ τὸν θάνατον .
Τώρα ὅμως ἐλευθερωθήκαμε ἀπὸ τὸν νόμον , ἐπειδὴ ἐπεθάναμε ὡς πρὸς τὸν νόμον ποὺ μᾶς ἐκρατοῦσε αἰχμαλώτους , καὶ ἔτσι ὑπηρετοῦμεν εἰς τὴν νέαν ζωὴν τοῦ Πνεύματος καὶ ὄχι κάτω ἀπὸ τὸν παλαιὸν γραπτὸν κώδικα .
Τί θὰ ποῦμε λοιπόν ; Ὅτι ὁ νόμος εἶναι ἁμαρτία ; Μὴ γένοιτο , ἀλλὰ τὴν ἁμαρτίαν δὲν θὰ τὴν εἶχα γνωρίσει παρὰ διὰ τοῦ νόμου . Καὶ τὴν ἐπιθυμίαν τὴν κακὴν δὲν θὰ τὴν ἤξερα , ἐὰν ὁ νόμος δὲν ἔλεγε : Νὰ μὴ ἐπιθυμήσῃς .
Διὰ τῆς ἐντολῆς ἐκείνης εὑρῆκε τὴν εὐκαιρίαν ἡ ἁμαρτία καὶ ἐξύπνησε μέσα μου κάθε κακὴν ἐπιθυμίαν , διότι χωρὶς νόμον ἡ ἁμαρτία εἶναι νεκρή .
Ἐγὼ ἐζοῦσα κάποτε χωρὶς νὰ ἔχω νόμον , ἀλλ᾽ ὅταν ἦλθε ἡ ἐντολή , ἡ ἁμαρτία ἀνέζησε ,
ἐγὼ δὲ ἐπέθανα , καὶ ἔτσι ἡ ἐντολή , ποὺ ἦτο προωρισμένη νὰ ὁδηγήσῃ εἰς τὴν ζωήν , σ᾽ ἐμένα ἔφερε θάνατον .
Διότι ἡ ἁμαρτία βρῆκε τὴν εὐκαιρίαν διὰ τῆς ἐντολῆς , μὲ ἐξηπάτησε καὶ διὰ τῆς ἐντολῆς μὲ ἐθανάτωσε .
Ὥστε ὁ νόμος εἶναι ἅγιος καὶ ἡ ἐντολὴ ἁγία , δικαία καὶ ἀγαθή .
Τὸ καλὸν λοιπὸν ἔγινε γιὰ μένα θάνατος ; Μὴ γένοιτο , ἀλλὰ ἡ ἁμαρτία , διὰ νὰ φανερωθῇ σὰν ἁμαρτία , ἐχρησιμοποίησε τὸ καλὸν διὰ νὰ μοῦ προξενήσῃ θάνατον , καὶ ἔτσι νὰ γίνῃ ἡ ἁμαρτία ὑπερβολικὰ ἁμαρτωλὴ διὰ τῆς ἐντολῆς .
Γνωρίζομεν ὅτι ὁ νόμος εἶναι πνευματικός , ἀλλ᾽ ἐγὼ εἶμαι σαρκικός , πουλημένος εἰς τὴν ἁμαρτίαν .
Δὲν μπορῶ νὰ ἐννοήσω τὰς ἰδικάς μου πράξεις , διότι δὲν κάνω ἐκεῖνο ποὺ θέλω ἀλλὰ κάνω ἐκεῖνο ποὺ μισῶ .
Ἀλλ᾽ ἐὰν κάνω ἐκεῖνο ποὺ δὲν θέλω , τότε συμφωνῶ ὅτι ὁ νόμος εἶναι καλός .
Ἀλλὰ εἰς τὴν πραγματικότητα δὲν ἐνεργῶ πλέον ἐγώ , ἀλλὰ ἡ ἁμαρτία ποὺ κατοικεῖ μέσα μου .
Διότι ξέρω ὅτι δὲν κατοικεῖ τίποτε καλὸν μέσα μου , δηλαδὴ εἰς τὴν σάρκα μου . Ἡ θέλησις νὰ κάνω τὸ καλὸν ὑπάρχει , ἀλλὰ δὲν ἔχω τὴν δύναμιν νὰ τὸ κάνω ,
διότι δὲν κάνω τὸ καλὸν ποὺ θέλω , ἀλλὰ τὸ κακὸν ποὺ δὲν θέλω , αὐτὸ κάνω .
Καὶ ἐὰν κάνω ἐκεῖνο ποὺ δὲν θέλω , τότε δὲν ἐνεργῶ πλέον ἐγὼ ἀλλ᾽ ἡ ἁμαρτία ποὺ κατοικεῖ μέσα μου .
Καὶ ἔτσι βρίσκω τοῦτον τὸν νόμον , ὅτι δηλαδὴ ἐνῷ ἐγὼ θέλω νὰ κάνω τὸ καλόν , μέσα μου ὑπάρχει πρόχειρον τὸ κακόν .
Αἰσθάνομαι μεγάλην εὐχαρίστησιν εἰς τὸν νόμον τοῦ Θεοῦ κατὰ τὸν ἐσωτερικόν μου ἄνθρωπον ,
ἀλλὰ βλέπω ἄλλον νόμον εἰς τὰ μέλη μου , ὁ ὁποῖος ἀντιστρατεύεται εἰς τὸν νόμον τοῦ λογικοῦ μου καὶ μὲ αἰχμαλωτίζει διὰ τοῦ νόμου τῆς ἁμαρτίας ποὺ ὑπάρχει εἰς τὰ μέλη μου .
Ταλαίπωρος ἐγὼ ἄνθρωπος ! Ποιός θὰ μὲ ἐλευθερώσῃ ἀπὸ τὸ σῶμα τοῦτο τὸ καταδικασμένον εἰς θάνατον ;
Εὐχαριστῶ τὸν Θεόν , διὰ τοῦ Ἰησοῦ Χριστοῦ τοῦ Κυρίου μας . Ἄρα λοιπὸν ἐγὼ ὁ ἴδιος μὲ τὸν νοῦν μου δουλεύω εἰς τὸν νόμον τοῦ Θεοῦ , ἀλλὰ μὲ τὴν σάρκα μου εἰς τὸν νόμον τῆς ἁμαρτίας .


Δὲν ὑπάρχει λοιπὸν τώρα καμμία καταδίκη δι᾽ ἐκείνους ποὺ ἀνήκουν εἰς τὸν Χριστὸν Ἰησοῦν [ ποὺ ἡ ζωή τους δὲν εἶναι ὑπὸ τὴν ἐξουσίαν τῆς σαρκὸς ἀλλὰ ὑπὸ τὴν ὁδηγίαν τοῦ Πνεύματος ] .
Διότι ἐν Χριστῷ Ἰησοῦ ὁ νόμος τοῦ Πνεύματος , ποὺ δίνει ζωήν , μὲ ἐλευθέρωσε ἀπὸ τὸν νόμον τῆς ἁμαρτίας καὶ τοῦ θανάτου .
Ἐκεῖνο ποὺ δὲν μποροῦσε νὰ κάνῃ ὁ νόμος , ἐπειδὴ τοῦ ἔλειπε ἡ δύναμις ἕνεκα τῆς ἀντιστάσεως τῆς σαρκός , τὸ ἔκανε ὁ Θεὸς μὲ τὸ νὰ στείλῃ τὸν Υἱόν του μὲ σῶμα ποὺ ἔμοιαζε μὲ τὸ δικό μας ἁμαρτωλὸν σῶμα καὶ ὡς θυσίαν διὰ τὴν ἁμαρτίαν , καὶ κατεδίκασε τὴν ἁμαρτίαν ἐν τῇ σαρκί ,
διὰ νὰ ἐκπληρωθῇ ἡ ἀπαίτησις τοῦ νόμου σ᾽ ἐμᾶς , εἰς τοὺς ὁποίους ἡ ζωὴ δὲν εἶναι ὑπὸ τὴν ἐξουσίαν τῆς σαρκὸς ἀλλὰ ὑπὸ τὴν ὁδηγίαν τοῦ Πνεύματος .
Διότι ἐκεῖνοι ποὺ εἶναι ὑπὸ τὴν ἐξουσίαν τῆς σαρκὸς φρονοῦν τὰ τῆς σαρκός , οἱ δὲ πνευματικοὶ φρονοῦν τὰ τοῦ Πνεύματος .
Τὸ σαρκικὸν φρόνημα εἶναι θάνατος , ἐνῷ τὸ φρόνημα τοῦ Πνεύματος εἶναι ζωὴ καὶ εἰρήνη .
Διότι τὸ σαρκικὸν φρόνημα εἶναι ἐχθρικὸν πρὸς τὸν Θεόν , καθ᾽ ὅσον δὲν ὑποτάσσεται εἰς τὸν νόμον τοῦ Θεοῦ , ἀλλ᾽ οὔτε εἶναι δυνατὸν νὰ ὑποταχθῇ .
Ἐκεῖνοι ποὺ εἶναι σαρκικοὶ δὲν μποροῦν νὰ ἀρέσουν εἰς τὸν Θεόν .
Σεῖς ὅμως δὲν εἶσθε σαρκικοὶ ἀλλὰ πνευματικοί , ἐὰν βέβαια κατοικῇ μέσα σας Πνεῦμα Θεοῦ . Ἐὰν ἕνας δὲν ἔχῃ Πνεῦμα Χριστοῦ , αὐτὸς δὲν εἶναι δικός του .
Ἐὰν ὅμως ὁ Χριστὸς εἶναι μέσα σας , τότε τὸ σῶμα σας εἶναι νεκρὸν ἐξ αἰτίας τῆς ἁμαρτίας , ἀλλὰ τὸ πνεῦμα σας εἶναι ζωὴ ἕνεκα τῆς δικαιώσεώς σας .
Ἐὰν τὸ Πνεῦμα ἐκείνου , ὁ ὁποῖος ἀνέστησε τὸν Ἰησοῦν ἐκ νεκρῶν , κατοικῇ μέσα σας , τότε ἐκεῖνος ποὺ ἀνέστησε τὸν Ἰησοῦν ἐκ νεκρῶν , θὰ δώσῃ ζωὴν καὶ εἰς τὰ θνητὰ σώματά σας διὰ τοῦ Πνεύματός του ποὺ κατοικεῖ μέσα σας .
Ἄρα λοιπόν , ἀδελφοί , εἴμεθα χρεῶσται ὄχι εἰς τὴν σάρκα , διὰ νὰ ζοῦμε ὑπὸ τὴν ἐξουσίαν τῆς σαρκός ,
διότι ἐὰν ζῆτε ὑπὸ τὴν ἐξουσίαν τῆς σαρκός , τότε θὰ πεθαίνετε , ἀλλ᾽ ἐὰν διὰ τοῦ Πνεύματος θανατώνετε τὰς πράξεις τοῦ σώματος , τότε θὰ ζήσετε .
Διότι ὅσοι ὁδηγοῦνται ἀπὸ τὸ Πνεῦμα τοῦ Θεοῦ , αὐτοὶ εἶναι υἱοὶ τοῦ Θεοῦ .
Δὲν ἐλάβετε πνεῦμα δουλείας ποὺ νὰ σᾶς φέρῃ πάλιν εἰς τὴν κατάστασιν φόβου , ἀλλ᾽ ἐλάβετε πνεῦμα ποὺ σᾶς κάνει υἱούς , διὰ τοῦ ὁποίου φωνάζομεν « Ἀββᾶ , Πατέρα » .
Αὐτὸ τὸ Πνεῦμα μαρτυρεῖ μὲ τὸ πνεῦμά μας ὅτι εἴμεθα παιδιὰ τοῦ Θεοῦ .
Ἐὰν δὲ εἴμεθα παιδιά του , τότε εἴμεθα καὶ κληρονόμοι · κληρονόμοι μὲν τοῦ Θεοῦ , συγκληρονόμοι δὲ τοῦ Χριστοῦ , ἐὰν βέβαια πάσχωμεν μαζί του , διὰ νὰ δοξασθοῦμε ἐπίσης μαζί του .
Φρονῶ ὅτι τὰ παθήματα τοῦ παρόντος καιροῦ δὲν ἔχουν καμμίαν ἀξίαν συγκρινόμενα πρὸς τὴν δόξαν ποὺ μέλλει νὰ ἀποκαλυφθῇ σ᾽ ἐμᾶς .
Ἡ πλάσις ἀναμένει μὲ λαχτάρα τὴν ἀποκάλυψιν τῶν υἱῶν τοῦ Θεοῦ .
Διότι ἡ πλάσις ὑποτάχθηκε εἰς τὴν ματαιότητα , ὄχι θεληματικά , ἀλλὰ ἐξ αἰτίας ἐκείνου ποὺ τὴν ὑπέταξε , μὲ τὴν ἐλπίδα
ὅτι καὶ αὐτὴ ἡ πλάσις θὰ ἐλευθερωθῇ ἀπὸ τὴν δουλείαν εἰς τὴν φθοράν , διὰ νὰ μπῇ εἰς τὴν ἔνδοξην ἐλευθερίαν τῶν παιδιῶν τοῦ Θεοῦ .
Γνωρίζομεν ὅτι ὁλόκληρη ἡ πλάσις στενάζει καὶ συμπάσχει μέχρι σήμερα .
Καὶ ὄχι μόνον αὐτή , ἀλλὰ καὶ ἐμεῖς οἱ ἴδιοι , ποὺ ἔχομεν τὴν ἀπαρχὴν τοῦ Πνεύματος , στενάζομεν μέσα μας καθὼς περιμένομεν τὴν υἱοθεσίαν , τὴν ἀπολύτρωσιν τοῦ σώματός μας .
Διότι μὲ τὴν ἐλπίδα αὐτὴν ἐσωθήκαμε . Ἀλλ᾽ ἐλπὶς ποὺ τὴν βλέπει κανεὶς δὲν εἶναι ἐλπίς · διατί νὰ ἐλπίζῃ κανεὶς δι᾽ ἐκεῖνο ποὺ ἤδη βλέπει ;
Ἀλλ᾽ ἐὰν ἐλπίζωμεν δι᾽ ἐκεῖνο ποὺ δὲν βλέπομεν , τότε τὸ περιμένομεν μὲ ὑπομονήν .
Κατὰ τὸν ἴδιο τρόπο καὶ τὸ Πνεῦμα βοηθεῖ τὰς ἀδυναμίας μας , διότι δὲν γνωρίζομεν πῶς πρέπει νὰ προσευχώμεθα , ἀλλ᾽ αὐτὸ τὸ Πνεῦμα μεσιτεύει γιὰ μᾶς μὲ στεναγμοὺς ποὺ δὲν μποροῦν νὰ ἐκφρασθοῦν μὲ λόγια ·
καὶ ἐκεῖνος ποὺ ἐρευνᾶ τὶς καρδιὲς γνωρίζει ποιός εἶναι ὁ πόθος τοῦ Πνεύματος , διότι μεσιτεύει κατὰ θεῖον τρόπον διὰ τοὺς ἁγίους .
Γνωρίζομεν ὅτι δι᾽ ἐκείνους ποὺ ἀγαποῦν τὸν Θεὸν ὅλα συνεργοῦν διὰ καλόν , δι᾽ ἐκείνους ποὺ εἶναι καλεσμένοι σύμφωνα μὲ τὴν πρόθεσιν τοῦ Θεοῦ ,
διότι ἐκείνους ποὺ προεγνώρισε , αὐτοὺς καὶ προώρισε νὰ γίνουν ὁμοιόμορφοι πρὸς τὴν εἰκόνα τοῦ Υἱοῦ του , ὥστε αὐτὸς νὰ εἶναι πρωτότοκος μεταξὺ πολλῶν ἀδελφῶν .
Ἐκείνους δὲ ποὺ προώρισε , αὐτοὺς καὶ ἐκάλεσε , καὶ ἐκείνους ποὺ ἐκάλεσε , αὐτοὺς καὶ ἐδικαίωσε , ἐκείνους δὲ ποὺ ἐδικαίωσε , αὐτοὺς καὶ ἐδόξασε .
Τί λοιπὸν θὰ ποῦμε ἐπάνω σ᾽ αὐτά ; Ἐὰν ὁ Θεὸς εἶναι μὲ τὸ μέρος μας , ποιός μπορεῖ νὰ εἶναι ἐναντίον μας ;
Ἐκεῖνος ποὺ δὲν ἐφείσθη τὸν δικόν του Υἱὸν ἀλλὰ τὸν παρέδωσε εἰς θάνατον πρὸς χάριν ὅλων μας , πῶς μαζὶ μ᾽ αὐτὸν δὲν θὰ μᾶς χαρίσῃ τὰ πάντα ;
Ποιός θὰ κατηγορήσῃ τοὺς ἐκλεκτοὺς τοῦ Θεοῦ ; Ὁ Θεὸς τοὺς δικαιώνει .
Ποιός θὰ καταδικάσῃ ; Ὁ Χριστὸς εἶναι ἐκεῖνος ποὺ ἐπέθανε , καί , ἀκόμη περισσότερον , ἀναστήθηκε , ὁ ὁποῖος εἶναι εἰς τὰ δεξιὰ τοῦ Θεοῦ , ὁ ὁποῖος καὶ μεσιτεύει γιὰ μᾶς .
Ποιός θὰ μᾶς χωρίσῃ ἀπὸ τὴν ἀγάπην τοῦ Χριστοῦ ; Θλῖψις ἢ στενοχωρία ἢ διωγμὸς ἢ πεῖνα ἢ γύμνια ἢ κίνδυνος ἢ μάχαιρα ;
Καθὼς εἶναι γραμμένον , Πρὸς χάριν σου θανατωνόμεθα κάθε ἡμέραν · θεωρηθήκαμε σὰν πρόβατα προωρισμένα διὰ σφαγήν .
Ἀλλ᾽ εἰς ὅλα αὐτὰ εἴμεθα μὲ τὸ παραπάνω νικηταὶ διὰ τοῦ Χριστοῦ ποὺ μᾶς ἀγάπησε .
Διότι εἶμαι πεπεισμένος , ὅτι οὔτε θάνατος , οὔτε ζωή , οὔτε ἄγγελοι , οὔτε ἀρχαί , οὔτε δυνάμεις , τίποτε εἰς τὸ παρόν , τίποτε εἰς τὸ μέλλον ,
τίποτε εἰς τὰ ὕψη , τίποτε εἰς τὰ βάθη , κανένα ἄλλο δημιούργημα δὲν θὰ μπορέσῃ νὰ μᾶς χωρίσῃ ἀπὸ τὴν ἀγάπην τοῦ Θεοῦ , τὴν ὁποίαν ἔδειξε διὰ τοῦ Χριστοῦ Ἰησοῦ τοῦ Κυρίου μας .
Τὴν ἀλήθειαν λέγω ἐνώπιον τοῦ Χριστοῦ , δὲν ψεύδομαι · μὲ βεβαιώνει καὶ ἡ συνείδησίς μου διὰ τοῦ Ἁγίου Πνεύματος ,
ὅτι ὑπάρχει λύπη μεγάλη καὶ ἀδιάκοπος πόνος εἰς τὴν καρδιά μου .
Θὰ εὐχόμουν μάλιστα νὰ εἶμαι ἐγὼ ὁ ἴδιος ἀνάθεμα , μακρυὰ ἀπὸ τὸν Χριστόν , χάριν τῶν ἀδελφῶν μου , τῶν φυσικῶν συγγενῶν μου ,
οἱ ὁποῖοι εἶναι Ἰσραηλῖται , εἰς τοὺς ὁποίους ἀνήκει ἡ υἱοθεσία , ἡ δόξα , αἱ διαθῆκαι , ἡ νομοθεσία , ἡ λατρεία καὶ αἱ ὑποσχέσεις ,
εἰς τοὺς ὁποίους ἀνήκουν οἱ πατέρες καὶ ἐκ τῶν ὁποίων , ἀπὸ ἀνθρωπίνης πλευρᾶς , κατάγεται ὁ Χριστός , ὁ ὁποῖος εἶναι ὑπεράνω ὅλων Θεὸς εὐλογητὸς αἰωνίως . Ἀμήν .
Αὐτὸ δὲν σημαίνει ὅτι ἔχει διαψευσθῆ ὁ λόγος τοῦ Θεοῦ . Διότι πραγματικοὶ Ἰσραηλῖται δὲν εἶναι ὅλοι ὅσοι κατάγονται ἀπὸ τὸν Ἰσραήλ ,
οὔτε ἐπειδὴ εἶναι ἀπόγονοι τοῦ Ἀβραάμ , εἶναι ὅλοι πραγματικὰ παιδιά του , ἀλλὰ κατὰ τὸ ὑπόδειγμα Ἰσαὰκ θὰ προέλθουν οἱ ἀπόγονοί σου .
Δηλαδή , παιδιὰ τοῦ Θεοῦ δὲν εἶναι ὅσοι γεννῶνται κατὰ τρόπον φυσικόν , ἀλλὰ ὅσοι γεννῶνται ἀπὸ τὴν ὑπόσχεσιν τοῦ Θεοῦ θεωροῦνται ἀπόγονοι .
Διότι ὁ λόγος τῆς ὑποσχέσεως εἶναι ὁ ἑξῆς : Κατὰ τὸν καιρὸν τοῦτον θὰ ἔλθω καὶ ἡ Σάρρα θὰ ἔχῃ υἱόν .
Καὶ ὄχι μόνον αὐτό , ἀλλὰ καὶ ἡ Ρεβέκκα , ἀπὸ ἕνα ἄνδρα , τὸν πατέρα μας Ἰσαάκ , συνέλαβε παιδιά ,
καὶ ἐνῷ δὲν εἶχαν ἀκόμη γεννηθῆ καὶ δὲν εἶχαν κάνει τίποτε καλὸν ἢ κακόν , διὰ νὰ μείνῃ ἡ πρόθεσις τοῦ Θεοῦ κατ᾽ ἐκλογήν ,
ἡ ὁποία δὲν ἐξαρτᾶται ἀπὸ ἔργα ἀλλὰ ἀπὸ ἐκεῖνον , ὁ ὁποῖος καλεῖ , ἐλέχθη εἰς αὐτήν , Ὁ μεγαλύτερος θὰ δουλέψῃ τὸν νεώτερον ,
καθὼς εἶναι γραμμένον , Τὸν Ἰακὼβ ἀγάπησα τὸν δὲ Ἠσαῦ ἐμίσησα .
Τί θὰ ποῦμε λοιπόν ; Ὅτι ὁ Θεὸς εἶναι ἄδικος ; Μὴ γένοιτο .
Διότι εἰς τὸν Μωϋσῆν λέγει , Θὰ ἐλεήσω ἐκεῖνον ποὺ ἐλεῶ καὶ θὰ σπλαγχνισθῶ ἐκεῖνον ποὺ σπλαγχνίζομαι .
Ὥστε λοιπὸν δὲν ἐξαρτᾶται ἀπὸ τὴν θέλησιν ἢ τὴν προσπάθειαν τοῦ ἀνθρώπου , ἀλλὰ ἀπὸ τὸ ἔλεος τοῦ Θεοῦ .
Διότι λέγει ἡ γραφὴ εἰς τὸν Φαραώ , Γι᾽ αὐτὸ ἀκριβῶς σὲ ἀνύψωσα , διὰ νὰ δείξω διὰ σοῦ τὴν δύναμίν μου καὶ νὰ διαλαληθῇ τὸ ὄνομά μου εἰς ὅλην τὴν γῆν .
Ἄρα λοιπὸν ὅποιον θέλει ἐλεεῖ , καὶ ὅποιον θέλει τὸν κάνει σκληρόν .
Θὰ μοῦ πῇς ὅμως , « Γιατί κατηγορεῖ ἀκόμη ; Διότι ποιός μπορεῖ ν᾽ ἀντισταθῇ εἰς τὴν θέλησίν του ; » .
Ἀλλὰ ποιός εἶσαι σύ , ὦ ἄνθρωπε , ποὺ ἀντιλέγεις εἰς τὸν Θεόν ; Μήπως θὰ πῇ τὸ πλάσμα εἰς τὸν πλάστην , « Γιατί μὲ ἔπλασες ἔτσι ; » .
Ἢ μήπως δὲν μπορεῖ ὁ κεραμοποιὸς νὰ κάνῃ ὅ , τι θέλει μὲ τὸν πηλὸν καὶ ἀπὸ τὴν ἴδια μᾶζα νὰ κάνῃ ἕνα ἀγγεῖον διὰ σπουδαῖαν χρῆσιν καὶ ἄλλο δι᾽ εὐτελῆ ;
Τί θὰ πῇς ἐὰν ὁ Θεός , θέλων νὰ δείξῃ τὴν ὀργήν του καὶ νὰ κάνῃ γνωστὴν τὴν δύναμίν του , ἠνέχθη μὲ πολλὴν μακροθυμίαν σκεύη ὀργῆς παρασκευασμένα διὰ καταστροφήν ,
καὶ τοῦτο διὰ νὰ κάνῃ γνωστὸν τὸν πλοῦτον τῆς δόξης του σὲ σκεύη ἐλέους ποὺ προετοίμασε διὰ τὴν δόξαν αὐτήν ,
τοὺς ὁποίους , δηλαδὴ ἐμᾶς , καὶ ἐκάλεσε ὄχι μόνον ἀπὸ τοὺς Ἰουδαίους ἀλλὰ καὶ ἀπὸ τοὺς ἐθνικούς ;
ὅπως λέγει καὶ εἰς τὸ βιβλίον τοῦ Ὠσηέ , Θὰ καλέσω λαόν μου ἐκεῖνον ποὺ δὲν εἶναι λαός μου καὶ ἀγαπημένην ἐκείνην ποὺ δὲν εἶναι ἀγαπημένη ,
καὶ εἰς τὸν τόπον ἀκριβῶς ὅπου τοὺς εἶπαν , « Σεῖς δὲν εἶσθε λαός μου » , ἐκεῖ θὰ ὀνομασθοῦν υἱοὶ τοῦ ζωντανοῦ Θεοῦ .
Ὁ Ἡσαΐας φωνάζει διὰ τοὺς Ἰσραηλίτας , Καὶ ἂν οἱ ἀπόγονοι τοῦ Ἰσραὴλ εἶναι ἀναρίθμητοι σὰν τὴν ἄμμον τῆς θαλάσσης , μόνον ἕνα ὑπόλοιπον θὰ σωθῇ .
Διότι ὁ Κύριος θὰ ἐκτελέσῃ σύντομα τὴν ἀπόφασίν του μὲ δικαιοσύνην , μάλιστα θὰ τὴν ἐκτελέσῃ σύντομα ἐπὶ τῆς γῆς .
Καὶ καθὼς προεῖπε ὁ Ἡσαΐας , Ἐὰν ὁ Κύριος ὁ Σαβαὼθ δὲν μᾶς εἶχε ἀφήσει ἀπογόνους , θὰ εἴχαμε γίνει σὰν τὰ Σόδομα καὶ θὰ εἴχαμε ὁμοιωθῆ πρὸς τὰ Γόμορρα .
Τί θὰ ποῦμε λοιπόν ; Ὅτι οἱ ἐθνικοὶ ποὺ δὲν ἐπεδίωκαν δικαίωσιν τὴν ἐπέτυχαν , ἀλλὰ δικαίωσιν ποὺ προέρχεται ἀπὸ τὴν πίστιν .
Ἐνῷ οἱ Ἰσραηλῖται ποὺ ἐπεδίωκαν δικαίωσιν διὰ τῆς τηρήσεως τοῦ νόμου δὲν τὴν ἐπέτυχαν .
Γιατί ; Διότι δὲν ἐπεδίωκαν νὰ τὴν ἐπιτύχουν διὰ πίστεως , ἀλλὰ διὰ τῶν ἔργων τοῦ νόμου . Ἐσκόνταψαν δηλαδὴ εἰς τὸν λίθον τοῦ προσκόμματος ,
καθὼς εἶναι γραμμένον , Θέτω εἰς τὴν Σιὼν λίθον προσκόμματος καὶ πέτραν σκανδάλου καὶ καθένας ποὺ πιστεύει εἰς αὐτὸν δὲν θὰ ντροπιασθῇ .

Ἀδελφοί , ἡ ἐπιθυμία τῆς καρδιᾶς μου καὶ ἡ προσευχή μου εἰς τὸν Θεὸν εἶναι ὑπὲρ τῶν Ἰσραηλιτῶν , διὰ νὰ σωθοῦν .
Μαρτυρῶ γι᾽ αὐτοὺς ὅτι ἔχουν ζῆλον Θεοῦ ἀλλὰ ὄχι μὲ ἐπίγνωσιν .
Διότι , ἐπειδὴ ἀγνοοῦν τὴν δικαίωσιν ποὺ δίνει ὁ Θεὸς καὶ προσπαθοῦν νὰ στήσουν τὸν δικόν τους τρόπον δικαιώσεως δὲν ὑπετάχθησαν εἰς τὴν δικαίωσιν ποὺ προέρχεται ἀπὸ τὸν Θεόν .
Διότι τὸ τέλος τοῦ νόμου εἶναι ὁ Χριστός , διὰ νὰ δικαιωθῇ καθένας ποὺ πιστεύει .
Ὁ Μωϋσῆς γράφει διὰ τὴν δικαίωσιν ποὺ προέρχεται ἀπὸ τὸν νόμον ὅτι ὁ ἄνθρωπος ποὺ ἐτήρησε τὰς ἐντολὰς θὰ ζήσῃ δι᾽ αὐτῶν .
Ἡ δικαίωσις ὅμως ποὺ προέρχεται ἀπὸ τὴν πίστιν , λέγει , Μὴ πῇς εἰς τὴν καρδιά σου ποιός θὰ ἀνεβῇ εἰς τὸν οὐρανόν ; διὰ νὰ κατεβάσῃ δηλαδὴ τὸν Χριστόν ,
ἢ Ποιός θὰ κατεβῇ εἰς τὴν χώραν τῶν νεκρῶν ; διὰ νὰ ἀνεβάσῃ δηλαδὴ τὸν Χριστὸν ἀπὸ τοὺς νεκρούς .
Ἀλλὰ τί λέγει ; Κοντά σου εἶναι ὁ λόγος , εἶναι εἰς τὸ στόμα σου καὶ εἰς τὴν καρδιά σου . Ὁ λόγος δηλαδὴ τῆς πίστεως , τὸν ὁποῖον κηρύττομεν .
Ἐὰν ὁμολογήσῃς μὲ τὸ στόμα σου ὅτι ὁ Ἰησοῦς εἶναι Κύριος καὶ πιστέψῃς μὲ τὴν καρδιά σου ὅτι ὁ Θεὸς τὸν ἀνέστησε ἐκ νεκρῶν , τότε θὰ σωθῇς .
Διότι μὲ τὴν καρδιά ὁ ἄνθρωπος πιστεύει ὅ , τι ὁδηγεῖ εἰς δικαίωσιν , μὲ τὸ στόμα δὲ ὁμολογεῖ ὅ , τι ὁδηγεῖ εἰς σωτηρίαν .
Διότι λέγει ἡ γραφή , Καθένας ποὺ πιστεύει εἰς αὐτὸν δὲν θὰ ντροπιασθῇ .
Δὲν ὑπάρχει δηλαδὴ διάκρισις μεταξὺ Ἰουδαίου καὶ Ἕλληνος , διότι ὁ ἴδιος εἶναι Κύριος ὅλων , πλούσιος εἰς ὅλους ποὺ τὸν ἐπικαλοῦνται .
Διότι καθένας ποὺ θὰ ἐπικαλεσθῇ τὸ ὄνομα τοῦ Κυρίου θὰ σωθῇ .
Πῶς λοιπὸν θὰ ἐπικαλεσθοῦν ἐκεῖνον , εἰς τὸν ὁποῖον δὲν ἐπίστεψαν ; Καὶ πῶς θὰ πιστέψουν εἰς ἐκεῖνον διὰ τὸν ὁποῖον δὲν ἄκουσαν ; Καὶ πῶς θὰ ἀκούσουν χωρὶς νὰ κηρύττῃ κάποιος ;
Καὶ πῶς θὰ κηρύξουν ἐὰν δὲν ἀποσταλοῦν ; Καθὼς εἶναι γραμμένον , Πόσον ὡραῖοι εἶναι οἱ πόδες ἐκείνων ποὺ κηρύττουν τὸ χαρμόσυνον ἄγγελμα .
Ἀλλὰ δὲν ὑπήκουσαν ὅλοι εἰς τὸ εὐαγγέλιον . Ὁ Ἡσαΐας λέγει , Κύριε , ποιός ἐπίστεψε εἰς τὸ κήρυγμά μας ;
Ἑπομένως ἡ πίστις ἔρχεται ἀπὸ τὴν ἀκοὴν τοῦ κηρύγματος , καὶ τὸ κήρυγμα εἶναι ὁ λόγος τοῦ Θεοῦ .
Ἀλλ᾽ ἐρωτῶ , μήπως δὲν ἄκουσαν ; Βεβαίως ἄκουσαν : Ἡ φωνή τους διεδόθη εἰς ὅλην τὴν γῆν καὶ τὰ λόγια τους εἰς τὰ πέρατα τῆς οἰκουμένης .
Πάλιν ἐρωτῶ , μήπως ὁ Ἰσραὴλ δὲν ἐγνώρισε ; Πρῶτος ὁ Μωϋσῆς λέγει : Ἐγὼ θὰ κεντήσω τὴν ζηλοτυπίαν σας μὲ ἔθνος ποὺ δὲν εἶναι ἔθνος καὶ θὰ σᾶς ἐξοργίσω μὲ ἔθνος ἀνόητον .
Ὁ Ἡσαΐας μάλιστα τολμᾶ νὰ λέγῃ : Εὑρέθηκα ἀπὸ ἐκείνους ποὺ δὲν μ᾽ ἐζητοῦσαν , ἐφανερώθηκα εἰς ἐκείνους ποὺ δὲν ἐρωτοῦσαν γιὰ μένα .
Εἰς δὲ τοὺς Ἰσραηλίτας λέγει : Ὅλην τὴν ἡμέραν ἅπλωσα τὰ χέρια μου πρὸς λαὸν ποὺ εἶναι ἀπειθὴς καὶ ἀντιλέγει .
Ἐρωτῶ λοιπόν : Μήπως ἀπέρριψε ὁ Θεὸς τὸν λαόν του ; Μὴ γένοιτο , διότι καὶ ἐγὼ εἶμαι Ἰσραηλίτης , ἀπὸ τοὺς ἀπογόνους τοῦ Ἀβραάμ , ἀπὸ τὴν φυλὴν τοῦ Βενιαμίν .
Δὲν ἀπέρριψε ὁ Θεὸς τὸν λαόν του , τὸν ὁποῖον προεγνώρισε . Δὲν ξέρετε τί λέγει ἡ γραφὴ διὰ τὸν Ἠλίαν , πῶς ἀποτείνεται εἰς τὸν Θεὸν κατὰ τοῦ Ἰσραηλιτικοῦ λαοῦ :
Κύριε , τοὺς προφήτας σου ἐφόνευσαν καὶ τὰ θυσιαστήριά σου κατέσκαψαν καὶ ἔμεινα μόνος ἐγὼ καὶ ζητοῦν τὴν ζωήν μου ;
Ἀλλὰ τί τοῦ λέγει ἡ θεία ἀπάντησις ; Ἄφησα διὰ τὸν ἑαυτόν μου ἑπτὰ χιλιάδες ἄνδρες , οἱ ὁποῖοι δὲν ἐγονάτισαν εἰς τὸν Βάαλ .
Κατὰ τὸν ἴδιο τρόπο καὶ τὴν σημερινὴν ἐποχὴν ὑπάρχει ὑπόλοιπον ποὺ ἐδιάλεξε ἡ χάρις τοῦ Θεοῦ .
Ἀλλ᾽ ἐὰν αὐτὸ ἔγινε κατὰ χάριν , τότε δὲν βασίζεται σὲ ἔργα , διότι ἀλλοιῶς ἡ χάρις θὰ ἔπαυε νὰ εἶναι χάρις .
Ποιό λοιπὸν εἶναι τὸ συμπέρασμα ; Ἐκεῖνο ποὺ ἐζητοῦσε ὁ Ἰσραηλιτικὸς λαὸς δὲν τὸ ἐπέτυχε , ἐνῷ οἱ ἐκλεγέντες τὸ ἐπέτυχαν · οἱ λοιποὶ ἐπωρώθησαν ,
καθὼς εἶναι γραμμένον : Ὁ Θεὸς τοὺς ἔδωσε πνεῦμα ναρκώσεως , μάτια νὰ μὴ βλέπουν καὶ αὐτιὰ νὰ μὴ ἀκούουν μέχρι τῆς σημερινῆς ἡμέρας .
Καὶ ὁ Δαυῒδ λέγει : Ἡ τράπεζά των ἂς γίνῃ παγίδα , ἐνέδρα , αἰτία πτώσεως πρὸς ἀνταπόδοσίν των .
Τὰ μάτια τους ἂς σκοτεινιάσουν , ὥστε νὰ μὴ βλέπουν · κύρτωσε τὴν ράχι τους γιὰ πάντα .
Τώρα ἐρωτῶ : Μήπως ἐσκόνταψαν διὰ νὰ εἶναι ἡ πτῶσις των τελειωτική ; Μὴ γένοιτο ! Διὰ τοῦ ἁμαρτήματός των ἦλθε ἡ σωτηρία εἰς τὰ ἔθνη , διὰ νὰ κινήσῃ τὴν ζηλοτυπίαν τῶν Ἰσραηλιτῶν .
Ἀλλ᾽ ἐὰν τὸ ἁμάρτημά των ἔφερε πλουτισμὸν τοῦ κόσμου καὶ ἡ ἀποτυχία των πλουτισμὸν τῶν ἐθνῶν , πόσον περισσότερον ἡ πλήρης προσέλευσίς των ;
Σ᾽ ἐσᾶς τοὺς ἐθνικοὺς λέγω : Ἐφ᾽ ὅσον εἶμαι ἀπόστολος τῶν ἐθνῶν , τιμῶ τὴν ὑπηρεσίαν μου ,
διὰ νὰ κεντήσω τὸν ζῆλον τῶν ὁμοεθνῶν μου καὶ σώσω μερικοὺς ἀπὸ αὐτούς .
Διότι ἐὰν ἡ ἀπόρριψίς των ἐπέφερε συμφιλίωσιν διὰ τὸν κόσμον , τότε τί θὰ εἶναι ἡ ἀποδοχή των παρὰ ζωὴ ἐκ νεκρῶν ;
Ἐὰν εἶναι ἅγιον τὸ προζύμι , τότε θὰ εἶναι καὶ τὸ ζυμάρι , καὶ ἐὰν εἶναι ἁγία ἡ ρίζα , τότε θὰ εἶναι καὶ τὰ κλαδιά .
Ἀλλ᾽ ἐὰν μερικὰ ἀπὸ τὰ κλαδιὰ ξεκόπηκαν καὶ ἐσύ , ἕνα βλαστάρι ἀγριεληᾶς , ἐμπολιάσθηκες στὴ θέσι τους καὶ ἔγινες μέτοχος τῆς ρίζας καὶ τοῦ πάχους τῆς ἐληᾶς , μὴ καυχᾶσαι ἀπέναντι τῶν κλάδων .
Ἐὰν καυχᾶσαι , νὰ θυμᾶσαι ὅτι δὲν βαστάζεις ἐσὺ τὴν ρίζαν , ἀλλ᾽ ἡ ρίζα βαστάζει ἐσένα .
Θὰ πῇς : « Ἐκόπηκαν τὰ κλαδιά , διὰ νὰ μπολιασθῶ ἐγώ » .
Πολὺ καλά · ἐκόπηκαν ἕνεκα τῆς ἀπιστίας των , καὶ σὺ στέκεσαι διὰ τῆς πίστεως . Μὴ ὑπερηφανεύεσαι ἀλλὰ φοβοῦ ·
διότι ἐὰν ὁ Θεὸς δὲν ἐλογάριασε τοὺς φυσικοὺς κλάδους , δὲν θὰ λογαριάσῃ οὔτε ἐσένα .
Βλέπε λοιπὸν τὴν ἀγαθότητα καὶ τὴν αὐστηρότητα τοῦ Θεοῦ , αὐστηρότητα εἰς ἐκείνους ποὺ ἔπεσαν , ἀγαθότητα σ᾽ ἐσένα , ἐὰν παραμένῃς εἰς τὴν σφαῖραν τῆς ἀγαθότητος τοῦ Θεοῦ , διότι ἀλλοιῶς καὶ σὺ θ᾽ ἀποκοπῇς .
Καὶ ἐκεῖνοι , ἐὰν δὲν ἐπιμείνουν εἰς τὴν ἀπιστίαν , θὰ μπολιασθοῦν , διότι ὁ Θεὸς ἔχει τὴν δύναμιν νὰ τοὺς μπολιάσῃ πάλιν .
Διότι ἐὰν ἐσὺ ἐκόπηκες ἀπὸ τὴν κατὰ φύσιν ἀγριεληὰ καὶ ἐμπολιάσθηκες παρὰ φύσιν σὲ ἥμερη ἐληά , πόσον μᾶλλον αὐτοὶ οἱ κατὰ φύσιν θὰ μπολιασθοῦν στὴν δική τους ἐληά ;
Δὲν θέλω νὰ ἀγνοῆτε , ἀδελφοί , τὸ μυστικὸ αὐτό , διὰ νὰ μὴ θεωρῆτε τοὺς ἑαυτούς σας σοφούς , ὅτι δηλαδὴ ἔπεσεν ἐν μέρει ἀναισθησία ἐπὶ τῶν Ἰσραηλιτῶν , ἕως ὅτου εἰσέλθῃ ὁ πλήρης ἀριθμὸς τῶν ἐθνικῶν
καὶ ἔτσι θὰ σωθῇ ὅλος ὁ Ἰσραηλιτικὸς λαός , καθὼς εἶναι γραμμένον : Ἀπὸ τὴν Σιὼν θὰ ἔλθῃ ὁ Λυτρωτὴς καὶ θὰ διώξῃ τὰς ἀσεβείας ἀπὸ τὸν Ἰακώβ .
Αὐτὴ θὰ εἶναι ἡ διαθήκη μου εἰς αὐτούς , ὅταν ἀφαιρέσω τὰς ἁμαρτίας των .
Ἐν σχέσει πρὸς τὸ εὐαγγέλιον εἶναι ἐχθροὶ τοῦ Θεοῦ πρὸς χάριν σας , ἀλλ᾽ ἐν σχέσει πρὸς τὴν ἐκλογήν των ἀπὸ τὸν Θεὸν εἶναι ἀγαπητοὶ εἰς αὐτόν , χάριν τῶν προπατόρων των ,
διότι τὰ χαρίσματα καὶ ἡ κλῆσις τοῦ Θεοῦ εἶναι πράγματα ποὺ δὲν ἀνακαλοῦνται .
Καθὼς καὶ σεῖς κάποτε ἤσαστε ἀπειθεῖς εἰς τὸν Θεόν , ἀλλὰ τώρα ἐλεηθήκατε ἐξ αἰτίας τῆς παρακοῆς των ,
ἔτσι καὶ τώρα , ὅταν σεῖς ἐλεῆσθε , αὐτοὶ ἔχουν ἀπειθήσει διὰ νὰ ἐλεηθοῦν καὶ αὐτοί .
Διότι ὁ Θεὸς ἔκλεισε ὅλους εἰς ἀπείθειαν , διὰ νὰ τοὺς ἐλεήσῃ ὅλους .
Ὦ βάθος πλούτου καὶ σοφίας καὶ γνώσεως τοῦ Θεοῦ ! Πόσον ἀνεξερεύνητοι εἶναι αἱ κρίσεις του , πόσον ἀνεξιχνίαστοι αἱ ὁδοί του !
Διότι , Ποιός ἐγνώρισε τὴν σκέψιν τοῦ Κυρίου ; Ἢ ποιός ἔγινε σύμβουλός του ;
Ἢ ποιός τοῦ ἔδωσε πρῶτος κάτι , ὥστε νὰ λάβῃ ἀνταπόδοσιν ;
Διότι ἀπὸ αὐτὸν καὶ δι᾽ αὐτοῦ καὶ εἰς αὐτὸν εἶναι τὰ πάντα . Εἰς αὐτὸν ἂς εἶναι ἡ δόξα αἰωνίως · ἀμήν .
Σᾶς παρακαλῶ λοιπόν , ἀδελφοί , χάριν τῶν οἰκτιρμῶν τοῦ Θεοῦ , νὰ προσφέρετε τοὺς ἑαυτούς σας σὰν θυσίαν ζωντανὴ καὶ ἁγίαν , εὐάρεστη εἰς τὸν Θεόν · αὐτὴ εἶναι ἡ λογική σας λατρεία .
Νὰ μὴ συμμορφώνεσθε μὲ τὸ πνεῦμα τοῦ κόσμου τούτου ἀλλὰ νὰ μεταμορφώνεσθε διὰ τῆς ἀνακαινίσεως τοῦ πνεύματός σας , ὥστε νὰ διακρίνετε ποιό εἶναι τὸ θέλημα τοῦ Θεοῦ , καὶ τί εἶναι καλόν , εὐάρεστον καὶ τέλειον .
Διὰ τῆς χάριτος , ποὺ μοῦ ἐδόθηκε , λέγω στὸν καθένα ἀπὸ σᾶς νὰ μὴ ἔχῃ διὰ τὸν ἑαυτόν του μεγαλύτερη ἰδέα ἀπὸ ἐκείνην ποὺ πρέπει νὰ ἔχῃ , ἀλλὰ νὰ σκέπτεται μὲ μετριοφροσύνην ἀνάλογα μὲ τὸ μέτρον πίστεως ποὺ ὁ Θεὸς ἐμοίρασε στὸν καθένα .
Διότι ὅπως εἰς ἕνα σῶμα ἔχομεν πολλὰ μέλη , ἀλλ᾽ ὅλα τὰ μέλη δὲν ἔχουν τὴν ἴδιαν λειτουργίαν ,
ἔτσι ἐμεῖς οἱ πολλοὶ ἀποτελοῦμεν ἕνα σῶμα ἐν Χριστῷ καὶ ὁ καθένας εἴμεθα μέλη ὁ ἕνας τοῦ ἄλλου .
Ἔχοντες δὲ χαρίσματα διαφορετικά , σύμφωνα μὲ τὴν χάριν ποὺ μᾶς ἐδόθηκε , ἂς τὰ χρησιμοποιήσωμεν , ἐὰν προφητείαν , ἀνάλογα μὲ τὴν πίστιν μας ,
ἐὰν ὑπηρεσίαν , εἰς τὸ ἔργον τῆς ὑπηρεσίας , ὁ διδάσκαλος , εἰς τὴν διδασκαλίαν ,
ἐκεῖνος ποὺ παρηγορεῖ , εἰς τὴν παρηγορίαν , ἐκεῖνος ποὺ δίνει κάτι , ἂς τὸ κάνῃ μὲ γενναιοδωρίαν , ἐκεῖνος ποὺ εἶναι προϊστάμενος , ἂς ἐργάζεται μὲ ζῆλον , ἐκεῖνος ποὺ ἐλεεῖ , ἂς ἐλεῇ μὲ χαράν .
Ἡ ἀγάπη νὰ εἶναι εἰλικρινής . Μισεῖτε τὸ κακὸν καὶ προσκολλᾶσθε εἰς τὸ καλόν .
Ὡς πρὸς τὴν ἀδελφικὴν ἀγάπην , νὰ εἶσθε γεμᾶτοι στοργὴν ὁ ἕνας πρὸς τὸν ἄλλον · ὡς πρὸς τὴν ἀμοιβαίαν ἐκτίμησιν , ὁ ἕνας νὰ ξεπερνᾷ τὸν ἄλλον ·
νὰ μὴ εἶσθε ὀκνηροὶ ὡς πρὸς τὸν ζῆλον , νὰ εἶσθε κατὰ τὸ πνεῦμα θερμοί , νὰ ὑπηρετῆτε τὸν Κύριον ,
νὰ χαίρετε διὰ τὴν ἐλπίδα σας , νὰ ἔχετε ὑπομονὴν εἰς τὴν θλῖψιν , νὰ ἐπιμένετε εἰς τὴν προσευχήν ,
νὰ συμμετέχετε εἰς τὰς ἀνάγκας τῶν χριστιανῶν , τὴν φιλοξενίαν νὰ ἐπιδιώκετε .
Εὐλογεῖτε ἐκείνους ποὺ σᾶς διώκουν , εὐλογεῖτε καὶ μὴ καταρᾶσθε .
Νὰ χαίρετε μὲ ἐκείνους ποὺ χαίρουν καὶ νὰ κλαῖτε μὲ ἐκείνους ποὺ κλαίουν .
Μεταξύ σας νὰ ἔχετε τὸ αὐτὸ φρόνημα . Νὰ μὴ εἶσθε ὑψηλόφρονες , ἀλλὰ νὰ συναναστρέφεσθε τοὺς ταπεινούς . Μὴ θεωρῆτε τοὺς ἑαυτούς σας σοφούς .
Σὲ κανένα νὰ μὴ ἀποδίδετε κακὸν ἀντὶ κακοῦ · φροντίζετε νὰ κάνετε ὅ , τι εἶναι καλὸν ἐνώπιον ὅλων τῶν ἀνθρώπων .
Ἐὰν εἶναι δυνατόν , ὅσον ἐξαρτᾶται ἀπὸ σᾶς , νὰ ἔχετε εἰρήνην μὲ ὅλους τοὺς ἀνθρώπους .
Μὴ ἐκδικῆσθε οἱ ἴδιοι , ἀγαπητοί , ἀλλὰ δώσατε τόπον εἰς τὴν ὀργὴν τοῦ Θεοῦ , διότι εἶναι γραμμένον : Σ᾽ ἐμένα ἀνήκει ἡ ἐκδίκησις , ἐγὼ θὰ ἀνταποδώσω , λέγει ὁ Κύριος .
Ἀλλ᾽ ἐὰν πεινᾷ ὁ ἐχθρός σου , δῶσε του ψωμί , ἐὰν διψᾷ , πότιζέ τον · κάνοντας αὐτό , θὰ συσσωρεύσῃς ἀναμμένα κάρβουνα στὸ κεφάλι του .
Νὰ μὴ νικᾶσαι ἀπὸ τὸ κακόν , ἀλλὰ νὰ νικᾷς τὸ κακὸν διὰ τοῦ καλοῦ .
Ἂς ὑποτάσσεται ὁ καθένας εἰς τὰς ἀνωτέρας ἐξουσίας , διότι δὲν ὑπάρχει ἐξουσία παρὰ ἀπὸ τὸν Θεόν , καὶ αἱ ἐξουσίαι ποὺ ὑπάρχουν ἔχουν ταχθῆ ἀπὸ τὸν Θεόν .
Ὥστε ἐκεῖνος ποὺ ἀντιτάσσεται εἰς τὴν ἐξουσίαν , ἀντιτάσσεται εἰς τὴν διαταγὴν τοῦ Θεοῦ καὶ ἐκεῖνοι ποὺ ἀντιστάθηκαν , θὰ κατακριθοῦν .
Διότι οἱ ἄρχοντες δὲν εἶναι φόβος διὰ τὰ καλὰ ἔργα , ἀλλὰ διὰ τὰ κακά . Θέλεις νὰ μὴ φοβᾶσαι τὴν ἐξουσίαν ; Κάνε τὸ καλὸν καὶ θὰ ἐπαινεθῇς ,
διότι ἡ ἐξουσία εἶναι ὄργανον τοῦ Θεοῦ , διὰ τὸ καλόν σου , ἐὰν ὅμως κάνῃς τὸ κακόν , τότε νὰ φοβᾶσαι , διότι δὲν φέρει μαχαίρι χωρὶς λόγον , ἀλλὰ διότι εἶναι ὄργανον τοῦ Θεοῦ , ἐκδικητὴς τῆς ὀργῆς του ἐναντίον ἐκείνου ποὺ κάνει τὸ κακόν .
Διὰ τοῦτο εἶναι ἀνάγκη νὰ ὑποτάσσεσθε ὄχι μόνον ἕνεκα τῆς ὀργῆς ἀλλὰ καὶ διὰ λόγους συνειδήσεως .
Αὐτὸς εἶναι ὁ λόγος ποὺ πληρώνετε τοὺς φόρους , διότι αἱ ἀρχαὶ εἶναι ὑπηρέται τοῦ Θεοῦ , ἀφοσιωμένοι εἰς αὐτὸ ἀκριβῶς τὸ ἔργον .
Ἀποδώσατε λοιπὸν εἰς ὅλους ὅ , τι τοὺς ὀφείλεται · φόρον εἰς ἐκεῖνον ποὺ ὀφείλεται φόρος , δασμὸν εἰς ἐκεῖνον ποὺ ὀφείλεται δασμός , σεβασμὸν εἰς ἐκεῖνον ποὺ ὀφείλεται σεβασμός , τιμὴν εἰς ἐκεῖνον ποὺ ὀφείλεται τιμή .
Σὲ κανένα νὰ μὴ χρωστᾶτε τίποτε , παρὰ τὸ νὰ ἀγαπᾶτε ἀλλήλους . Ἐκεῖνος ποὺ ἀγαπᾶ τὸν ἄλλον ἔχει ἐκπληρώσει τὸν νόμον ,
διότι τὸ Μὴ μοιχεύσῃς , μὴ φονεύσῃς , μὴ κλέψῃς , μὴ ἐπιθυμήσῃς καὶ ὁποιαδήποτε ἄλλη ἐντολὴ συγκεφαλαιώνονται εἰς τὰ λόγια αὐτά : Νὰ ἀγαπήσῃς τὸν πλησίον σου ὅπως τὸν ἑαυτόν σου .
Ἡ ἀγάπη δὲν προξενεῖ κακὸν εἰς τὸν πλησίον , ἑπομένως ἡ ἀγάπη εἶναι ἐκπλήρωσις τοῦ νόμου .
Αὐτὰ νὰ κάνετε , τοσούτῳ μᾶλλον καθ᾽ ὅσον γνωρίζετε σὲ τί καιρὸν ζοῦμε : ὅτι εἶναι πλέον ὥρα νὰ ξυπνήσετε ἀπὸ τὸν ὕπνον , διότι τώρα εἶναι πλησιέστερα σ᾽ ἐμᾶς ἡ σωτηρία παρὰ τότε ποὺ ἐπιστέψατε .
Ἡ νύχτα ἐπροχώρησε · ἡ ἡμέρα ἐπλησίασε . Ἂς πετάξουμε λοιπὸν τὰ ἔργα τοῦ σκότους καὶ ἂς ὁπλισθοῦμε μὲ τὰ ὅπλα τοῦ φωτός .
Ἂς εἶναι ἡ συμπεριφορά μας σεμνή , ὅπως ὅταν εἶναι ἡμέρα , ὄχι συμπόσια καὶ μεθύσια , ὄχι ἀκολασίες καὶ ἀσέλγειες , ὄχι ἔριδες καὶ ζηλοτυπίες ,
ἀλλ᾽ ἐνδυθῆτε τὸν Κύριον Ἰησοῦν Χριστὸν καὶ μὴ φροντίζετε διὰ τὴν σάρκα διὰ νὰ ἱκανοποιήσετε τὰς ἐπιθυμίας της .
Ἐκεῖνον ποὺ εἶναι ἀσθενὴς κατὰ τὴν πίστιν , νὰ τὸν δέχεσθε , ἀλλ᾽ ὄχι διὰ συζητήσεις γνωμῶν .
Ὁ ἕνας πιστεύει ὅτι ἐπιτρέπεται νὰ φάγῃ ἀπὸ ὅλα , ἀλλ᾽ ὁ ἀσθενὴς τρώγει λάχανα .
Ἐκεῖνος ποὺ τρώγει , ἂς μὴ περιφρονῇ ἐκεῖνον ποὺ δὲν τρώγει , καὶ ἐκεῖνος ποὺ δὲν τρώγει , ἂς μὴ κρίνῃ ἐκεῖνον ποὺ τρώγει , διότι ὁ Θεὸς τὸν ἔχει δεχθῆ .
Ποιός εἶσαι σὺ ποὺ κρίνεις ξένον ὑπηρέτην ; Τὸ ἂν θὰ σταθῇ ἢ θὰ πέσῃ ἀφορᾷ τὸν δικόν του κύριον , θὰ σταθῇ ὅμως , διότι ὁ Θεὸς ἔχει τὴν δύναμιν νὰ τὸν κάνῃ νὰ σταθῇ .
Ὁ ἕνας θεωρεῖ μίαν ἡμέραν καλύτερη ἀπὸ τὴν ἄλλην , ἐνῷ γιὰ ἄλλον κάθε ἡμέρα εἶναι τὸ ἴδιο . Ὁ καθένας ἂς σχηματίσῃ δικήν του πεποίθησιν .
Ἐκεῖνος ποὺ κάνει διάκρισιν ὡς πρὸς τὴν ἡμέραν , τὸ κάνει διὰ τὸν Κύριον , καὶ ἐκεῖνος ποὺ δὲν κάνει διάκρισιν , τὸ κάνει πάλι διὰ τὸν Κύριον . Καὶ ἐκεῖνος ποὺ τρώγει διὰ τὸν Κύριον τρώγει , διότι εὐχαριστεῖ τὸν Θεόν , καὶ ἐκεῖνος ποὺ δὲν τρώγει , διὰ τὸν Κύριον δὲν τρώγει καὶ εὐχαριστεῖ τὸν Θεόν .
Διότι κανεὶς ἀπὸ μᾶς δὲν ζῆ διὰ τὸν ἑαυτόν του καὶ κανεὶς δὲν πεθαίνει διὰ τὸν ἑαυτόν του ,
διότι ἐὰν ζοῦμε , ζοῦμε διὰ τὸν Κύριον , καὶ ἐὰν πεθαίνωμε , πεθαίνομε διὰ τὸν Κύριον . Εἴτε λοιπὸν ζοῦμε εἴτε πεθαίνομε ἀνήκομεν εἰς τὸν Κύριον .
Πρὸς τὸν σκοπὸν αὐτὸν ὁ Χριστὸς καὶ ἐπέθανε καὶ ἀναστήθηκε καὶ ἔζησε : διὰ νὰ γίνῃ Κύριος καὶ νεκρῶν καὶ ζώντων .
Σὺ γιατί κρίνεις τὸν ἀδελφόν σου ; Καὶ σὺ γιατί περιφρονεῖς τὸν ἀδελφόν σου ; Ὅλοι θὰ παρουσιασθοῦμε ἐμπρὸς εἰς τὸ βῆμα τοῦ Χριστοῦ .
Διότι εἶναι γραμμένον : Εἰς τὴν ζωήν μου , λέγει ὁ Κύριος , κάθε γόνατο θὰ κάμψῃ ἐμπρός μου καὶ κάθε γλῶσσα θὰ δοξολογήσῃ τὸν Θεόν .
Ἄρα λοιπὸν ὁ καθένας ἀπὸ μᾶς θὰ δώσῃ λόγον διὰ τὸν ἑαυτόν του εἰς τὸν Θεόν .
Ἂς μὴ κρίνωμεν λοιπὸν πλέον ὁ ἕνας τὸν ἄλλον , ἀλλὰ τοῦτο μᾶλλον ἀποφασίσετε : τὸ νὰ μὴ βάζετε εἰς τὸν ἀδελφὸν πρόσκομμα ἢ κάτι ποὺ θὰ κλονίσῃ τὴν πίστιν του .
Ξέρω καὶ ἔχω πεποίθησιν ἐν Κυρίῳ Ἰησοῦ ὅτι κανένα πρᾶγμα δὲν εἶναι αὐτὸ καθ᾽ ἑαυτὸ ἀκάθαρτον · ἀκάθαρτον εἶναι ἕνα πρᾶγμα μόνον δι᾽ ἐκεῖνον ποὺ τὸ θεωρεῖ ἀκάθαρτον .
Ἐὰν ὁ ἀδελφός σου λυπᾶται γιὰ κάτι ποὺ τρῶς , δὲν φέρεσαι πλέον μὲ ἀγάπην . Μὴ καταστρέφῃς μὲ τὴν τροφήν σου ἐκεῖνον , διὰ τὸν ὁποῖον ἐπέθανε ὁ Χριστός .
Ἂς μὴ γίνεται λοιπὸν ἀντικείμενον δυσφημήσεως ἐκεῖνο ποὺ γιὰ σᾶς εἶναι σωστό .
Διότι ἡ βασιλεία τοῦ Θεοῦ δὲν εἶναι φαγητὰ καὶ ποτά , ἀλλὰ δικαιοσύνη , εἰρήνη καὶ χαρὰ ποὺ χορηγεῖ τὸ Πνεῦμα τὸ Ἅγιον .
Ἐκεῖνος ποὺ μὲ αὐτὸν τὸν τρόπον ὑπηρετεῖ τὸν Χριστὸν εἶναι εὐάρεστος εἰς τὸν Θεὸν καὶ ἐπιδοκιμάζεται ἀπὸ τοὺς ἀνθρώπους .
Ἂς ἐπιδιώκωμεν λοιπὸν ὅ , τι συντελεῖ εἰς τὴν εἰρήνην καὶ εἰς τὴν οἰκοδομὴν μεταξύ μας .
Μὴ καταστρέφῃς τὸ ἔργον τοῦ Θεοῦ ἐξ αἰτίας τροφῆς . Ὅλα εἶναι καθαρά , ἀλλὰ εἶναι κακὸν γιὰ ἕνα ἄνθρωπον νὰ γίνεται μὲ τὴν τροφήν του αἰτία νὰ πέσῃ ὁ ἄλλος .
Καλὸν εἶναι νὰ μὴ φᾶς κρέας , οὔτε νὰ πιῇς κρασί , οὔτε νὰ κάνῃς κάτι ποὺ θὰ ἔχῃ ὡς ἀποτέλεσμα νὰ σκοντάψῃ ὁ ἀδελφός σου ἢ νὰ πέσῃ ἢ νὰ ἐξασθενήσῃ ἡ πίστις του .
Ἔχεις πίστιν ; Κράτησέ την γιὰ τὸν ἑαυτόν σου ἐνώπιον τοῦ Θεοῦ . Μακάριος ἐκεῖνος ποὺ δὲν βρίσκει λόγον νὰ καταδικάσῃ τὸν ἑαυτόν του δι᾽ ἐκεῖνα ποὺ ἐπιδοκιμάζει .
Ἐκεῖνος ὅμως ποὺ ἔχει ἀμφιβολίες καταδικάζεται , ἐὰν φάγῃ , διότι κάνει κάτι ποὺ δὲν προέρχεται ἀπὸ πίστιν . Καὶ κάθε πρᾶγμα ποὺ δὲν προέρχεται ἀπὸ πίστιν , εἶναι ἁμαρτία .




Ἐμεῖς οἱ δυνατοὶ πρέπει νὰ βαστάζωμεν τὰς ἀδυναμίας τῶν ἀδυνάτων καὶ νὰ μὴ περιοριζώμεθα εἰς ὅσα εἶναι ἀρεστὰ εἰς τὸν ἑαυτόν μας .
Ὁ καθένας ἀπὸ μᾶς ἂς φροντίζῃ νὰ εἶναι ἀρεστὸς εἰς τὸν πλησίον διὰ τὸ καλόν του καὶ τὴν οἰκοδομήν του ,
διότι καὶ ὁ Χριστὸς δὲν ἐζήτησε ἐκεῖνα ποὺ ἦσαν ἀρεστὰ εἰς τὸν ἑαυτόν του , ἀλλά , καθὼς εἶναι γραμμένον , Αἱ ὕβρεις τῶν ὑβριστῶν σου ἔπεσαν ἐπάνω μου .
Διότι ὅσα προεγράφησαν , ἐγράφησαν διὰ τὴν διδασκαλίαν μας ὥστε διὰ τῆς ὑπομονῆς καὶ τῆς παρηγορίας ποὺ δίνουν αἱ γραφαὶ νὰ διατηροῦμεν τὴν ἐλπίδα .
Καὶ εἴθε ὁ Θεὸς ποὺ εἶναι ἡ πηγὴ τῆς ὑπομονῆς καὶ τῆς παρηγορίας νὰ σᾶς ἀξιώσῃ νὰ ἔχετε τὸ ἴδιο φρόνημα μεταξύ σας κατὰ τὸ ὑπόδειγμα τοῦ Ἰησοῦ Χριστοῦ ,
ὥστε ὅλοι μαζὶ μὲ μιὰ ψυχὴ καὶ μὲ ἕνα στόμα νὰ δοξάζετε τὸν Θεὸν καὶ Πατέρα τοῦ Κυρίου μας Ἰησοῦ Χριστοῦ .
Διὰ τοῦτο ὁ ἕνας νὰ δέχεται τὸν ἄλλον , ὅπως καὶ ὁ Χριστὸς σᾶς ἐδέχθηκε διὰ νὰ δοξασθῇ ὁ Θεός .
Διότι ὁ Ἰησοῦς Χριστός , λέγω , διὰ νὰ φανῇ ὅτι ὁ Θεὸς εἶναι ἀληθής , ἔγινε ὑπηρέτης τῶν Ἰσραηλιτῶν , ὥστε νὰ πραγματοποιηθοῦν αἱ ὑποσχέσεις ποὺ ἔγιναν εἰς τοὺς πατέρας ,
τὰ δὲ ἔθνη νὰ δοξάσουν τὸν Θεὸν διὰ τὴν εὐσπλαγχνίαν του πρὸς αὐτά , καθὼς εἶναι γραμμένον , Διὰ τοῦτο θὰ σὲ δοξάζω , Κύριε , μεταθὺ ἐθνῶν καὶ θὰ ψάλλω εἰς τὸ ὄνομά σου .
Καὶ πάλιν λέγει : Εὐφράνθητε ἔθνη μαζὶ μὲ τὸν λαόν του .
Καὶ πάλιν : Αἰνεῖτε τὸν Κύριον ὅλα τὰ ἔθνη καὶ ὑμνήσατε αὐτὸν ὅλοι οἱ λαοί .
Καὶ πάλιν ὁ Ἡσαΐας λέγει : Θὰ ἔλθῃ ἡ ρίζα τοῦ Ἰεσσαὶ καὶ ἐκεῖνος ποὺ θὰ ἐμφανισθῇ διὰ νὰ γίνῃ ἄρχων ἐθνῶν , εἰς αὐτὸν τὰ ἔθνη θὰ ἐλπίζουν .
Εἴθε ὁ Θεὸς τῆς ἐλπίδος νὰ σᾶς γεμίσῃ μὲ κάθε χαρὰν καὶ εἰρήνην , ποὺ προέρχονται ἀπὸ τὴν πίστιν , ὥστε νὰ ἔχετε ἄφθονη τὴν ἐλπίδα διὰ τῆς δυνάμεως τοῦ Ἁγίου Πνεύματος .
Ἐγὼ ὁ ἴδιος , ἀδελφοί μου , εἶμαι πεπεισμένος γιὰ σᾶς ὅτι ἤδη εἶσθε γεμᾶτοι καλωσύνην , πλήρεις ἀπὸ κάθε γνῶσιν , ὥστε νὰ μπορῆτε νὰ νουθετῆτε ὁ ἕνας τὸν ἄλλον .
Ἀλλὰ σᾶς ἔγραψα , ἀδελφοί , μὲ τόλμην σὲ μερικὰ σημεῖα διὰ νὰ σᾶς τὰ ὑπενθυμίσω , καὶ τοῦτο ἕνεκα τῆς χάριτος ποὺ μοῦ ἐδόθηκε ἀπὸ τὸν Θεόν ,
νὰ εἶμαι ὑπηρέτης τοῦ Ἰησοῦ Χριστοῦ εἰς τὰ ἔθνη , προσφέρων ὡς θυσίαν τὸ κήρυγμα τοῦ εὐαγγελίου τοῦ Θεοῦ , διὰ νὰ εἶναι ἡ προσφορὰ τῶν ἐθνῶν εὐπρόσδεκτη , ἁγιασμένη διὰ τοῦ Πνεύματος τοῦ Ἁγίου .
Ἔχω λόγον λοιπὸν νὰ καυχῶμαι ἐν Χριστῷ Ἰησοῦ διὰ τὸ ἔργον ποὺ κάνω διὰ τὸν Θεόν ,
διότι δὲν θὰ τολμήσω νὰ μιλήσω παρὰ μόνον δι᾽ ὅ , τι ἔκανε ὁ Χριστὸς δι᾽ ἐμοῦ διὰ νὰ φέρῃ εἰς ὑπακοὴν τὰ ἔθνη , μὲ τὸν λόγον καὶ τὰ ἔργα ,
μὲ τὴν δύναμιν σημείων καὶ τεράτων , μὲ τὴν δύναμιν τοῦ Πνεύματος τοῦ Θεοῦ , ὥστε ἀπὸ τὰ Ἱεροσόλυμα καὶ τὰ πέριξ μέχρι τοῦ Ἰλλυρικοῦ νὰ ἔχω συμπληρώσει τὸ κήρυγμα τοῦ εὐαγγελίου τοῦ Χριστοῦ ,
φιλοτιμούμενος νὰ κηρύττω τὸ εὐαγγέλιον ἐκεῖ ὅπου δὲν εἶχε κηρυχθῆ ὁ Χριστός , διὰ νὰ μὴ οἰκοδομῶ ἐπάνω σὲ ξένο θεμέλιον ,
ἀλλὰ καθὼς εἶναι γραμμένον , Θὰ ἰδοῦν ἐκεῖνοι εἰς τοὺς ὁποίους δὲν τὸν εἶχαν ἀναγγείλει , καὶ ἐκεῖνοι ποὺ δὲν εἶχαν ἀκούσει γι᾽ αὐτόν , θὰ ἐννοήσουν .
Διὰ τοῦτο καὶ ἐμποδίσθηκα πολλὲς φορὲς νὰ ἔλθω σ᾽ ἐσᾶς .
Τώρα ὅμως , ἐπειδὴ δὲν ἔχω πλέον ἔργον σ᾽ αὐτὰ ἐδῶ τὰ μέρη , καὶ ἀπὸ πολλὰ χρόνια ἐπιθυμῶ ζωηρὰ νὰ ἔλθω σ᾽ ἐσᾶς ,
θὰ τὸ κάνω , ὅταν θὰ μεταβῶ εἰς Ἱσπανίαν . Ἐλπίζω περνώντας νὰ σᾶς ἴδω καὶ νὰ μὲ προπέμψετε πρὸς τὰ ἐκεῖ , ἀφοῦ πρῶτα σᾶς ἀπολαύσω γιὰ λίγον καιρό .
Τώρα ὅμως πηγαίνω εἰς τὴν Ἱερουσαλὴμ ἐκτελῶν ὑπηρεσίαν πρὸς τοὺς ἐκεῖ ἁγίους .
Διότι ἡ Μακεδονία καὶ ἡ Ἀχαΐα ἀπεφάσισαν νὰ κάνουν κάποιαν συνεισφορὰν διὰ τοὺς πτωχοὺς τῶν ἁγίων τῆς Ἱερουσαλήμ .
Ἀπεφάσισαν αὐτὸ καὶ μάλιστα εἶναι χρεῶσται σ᾽ αὐτούς · διότι ἐὰν τὰ ἔθνη ἔχουν συμμερισθῆ τὰ πνευματικά τους ἀγαθά , ὀφείλουν νὰ τοὺς συνδράμουν καὶ εἰς τὰ ὑλικὰ ἀγαθά .
Ἀφοῦ λοιπὸν ἐκτελέσω τὸ ἔργον αὐτὸ καὶ τοὺς παραδώσω ἐν ἀσφαλείᾳ τὴν συνεισφορὰν αὐτήν , θὰ ἀναχωρήσω διὰ τὴν Ἱσπανίαν , περνώντας ἀπὸ σᾶς .
Ξέρω δὲ ὅτι ὅταν ἔλθω σ᾽ ἐσᾶς , θὰ ἔλθω μὲ τὸν πλοῦτον τῆς εὐλογίας τοῦ εὐαγγελίου τοῦ Χριστοῦ .
Σᾶς παρακαλῶ , ἀδελφοί , διὰ τοῦ Κυρίου μας Ἰησοῦ Χριστοῦ καὶ διὰ τῆς ἀγάπης τοῦ Πνεύματος νὰ ἀγωνισθῆτε μαζί μου σὲ προσευχὰς εἰς τὸν Θεὸν δι᾽ ἐμέ ,
διὰ νὰ σωθῶ ἀπὸ τοὺς ἀπειθεῖς τῆς Ἰουδαίας καὶ διὰ νὰ γίνῃ ἡ ἀποστολή μου εἰς τὴν Ἱερουσαλὴμ εὐπρόσδεκτη εἰς τοὺς ἐκεῖ ἁγίους ,
ὥστε νὰ ἔλθω σ᾽ ἐσᾶς μὲ χαράν , ἐὰν τοῦτο εἶναι θέλημα τοῦ Θεοῦ , καὶ νὰ ἀπολαύσω τὴν συντροφιά σας .
Ὁ δὲ Θεὸς τῆς εἰρήνης νὰ εἶναι μαζὶ μὲ ὅλους σας . Ἀμήν .

Σᾶς συνιστῶ τὴν Φοίβην τὴν ἀδελφήν μας , ἡ ὁποία εἶναι διακόνισσα τῆς ἐκκλησίας εἰς Κεγχρεάς ,
διὰ νὰ τὴν δεχθῆτε ἐν Κυρίῳ ὅπως ἀξίζει εἰς ἁγίους καὶ τὴν βοηθήσετε εἰς ὅ , τι χρειασθῇ ἀπὸ σᾶς , διότι καὶ αὐτὴ ἐβοήθησε πολλοὺς καὶ ἐμὲ τὸν ἴδιον .
Χαιρετῆστε τὴν Πρίσκιλλαν καὶ τὸν Ἀκύλαν , τοὺς συνεργάτας μου ἐν Χριστῷ Ἰησοῦ ,
οἱ ὁποῖοι χάριν τῆς ζωῆς μου ἐκινδύνευσαν νὰ ἀποκεφαλισθοῦν καὶ τοὺς ὁποίους ὄχι μόνον ἐγὼ εὐχαριστῶ ἀλλὰ καὶ ὅλαι αἱ ἐκκλησίαι τῶν ἐθνῶν ·
χαιρετῆστε ἐπίσης τὴν ἐκκλησίαν τοῦ σπιτιοῦ τους . Χαιρετῆστε τὸν Ἐπαίνετον τὸν ἀγαπητόν μου , ποὺ εἶναι ὁ πρῶτος ἀπὸ τὴν Ἀχαΐαν ποὺ ἐπίστεψε εἰς τὸν Χριστόν .
Χαιρετῆστε τὴν Μαριάμ , ἡ ὁποία πολὺ ἐκοπίασε γιὰ μᾶς .
Χαιρετῆστε τὸν Ἀνδρόνικον καὶ τὴν Ἰουνίαν , τοὺς ὁμοεθνεῖς μου καὶ συντρόφους μου εἰς τὴν φυλακήν . Εἶναι διακεκριμένοι μεταξὺ τῶν ἀποστόλων καὶ εἶχαν πιστέψει εἰς τὸν Χριστὸν πρὶν ἀπὸ ἐμέ .
Χαιρετῆστε τὸν Ἀμπλίαν τὸν ἀγαπητόν μου ἐν Κυρίῳ .
Χαιρετῆστε τὸν Οὐρβανὸν τὸν συνεργάτην μας ἐν Χριστῷ , καὶ τὸν Στάχυν τὸν ἀγαπητόν μου .
Χαιρετῆστε τὸν Ἀπελλῆν τὸν δοκιμασμένον ἐν Χριστῷ . Χαιρετῆστε τοὺς οἰκιακοὺς τοῦ Ἀριστοβούλου .
Χαιρετῆστε τὸν Ἡρῳδίωνα τὸν ὁμοεθνῆ μου . Χαιρετῆστε ἐκείνους ἀπὸ τοὺς οἰκιακοὺς τοῦ Ναρκίσσου , ποὺ ἀνήκουν εἰς τὸν Κύριον .
Χαιρετῆστε τὴν Τρύφαιναν καὶ τὴν Τρυφῶσαν , αἱ ὁποῖαι κοπιάζουν διὰ τὸν Κύριον . Χαιρετῆστε τὴν Περσίδα τὴν ἀγαπητήν , ἡ ὁποία πολὺ ἐκοπίασε διὰ τὸν Κύριον .
Χαιρετῆστε τὸν Ροῦφον τὸν ἐκλεκτὸν ἐν Κυρίῳ , καὶ τὴν μητέρα του ποὺ εἶναι καὶ δική μου .
Χαιρετῆστε τὸν Ἀσύγκριτον , τὸν Φλέγοντα , τὸν Ἑρμᾶν , τὸν Πατρόβαν , τὸν Ἑρμῆν καὶ τοὺς ἀδελφοὺς ποὺ εἶναι μαζί τους .
Χαιρετῆστε τὸν Φιλόλογον καὶ τὴν Ἰουλίαν , τὸν Νηρέα καὶ τὴν ἀδελφήν του , τὸν Ὀλυμπᾶν καὶ ὅλους τοὺς ἁγίους ποὺ εἶναι μαζί τους .
Χαιρετῆστε ὁ ἕνας τὸν ἄλλον μὲ ἅγιον φίλημα . Σᾶς χαιρετοῦν ὅλαι αἱ ἐκκλησίαι τοῦ Χριστοῦ .
Σᾶς παρακαλῶ , ἀδελφοί , νὰ προσέχετε ἐκείνους ποὺ δημιουργοῦν διχόνοιες καὶ σκάνδαλα , ἀντίθετα πρὸς ὅσα ἐδιδαχθήκατε , καὶ ἀπομακρυνθῆτε ἀπ᾽ αὐτούς ,
διότι οἱ τέτοιοι ἄνθρωποι δὲν εἶναι δοῦλοι τοῦ Κυρίου μας Ἰησοῦ Χριστοῦ ἀλλὰ τῶν δικῶν τους ἐπιθυμιῶν καὶ μὲ τὰ γλυκὰ καὶ ὡραῖα τους λόγια ἐξαπατοῦν τὶς καρδιὲς τῶν ἀθώων .
Ἡ ὑπακοή σας ἔγινε γνωστὴ εἰς ὅλους . Χαίρω λοιπὸν γιὰ σᾶς , ἀλλὰ θέλω νὰ εἶσθε σοφοὶ γιὰ ὅ , τι εἶναι καλό , καὶ ἀκέραιοι εἰς τὸ κακό .
Ὁ δὲ Θεὸς τῆς εἰρήνης θὰ συντρίψῃ γρήγορα τὸν Σατανᾶν κάτω ἀπὸ τὰ πόδια σας . Ἡ χάρις τοῦ Κυρίου μας Ἰησοῦ Χριστοῦ νὰ εἶναι μαζί σας .
Σᾶς χαιρετοῦν ὁ Τιμόθεος , ὁ συνεργάτης μου , καὶ ὁ Λούκιος , ὁ Ἰάσων καὶ ὁ Σωσίπατρος οἱ συμπατριῶται μου .
Σᾶς χαιρετῶ ἐν Κυρίῳ ἐγὼ ὁ Τέρτιος , ὁ ὁποῖος ἔγραψα τὴν ἐπιστολήν .
Σᾶς χαιρετᾶ ὁ Γάϊος ποὺ φιλοξενεῖ ἐμὲ καὶ ὅλην τὴν ἐκκλησίαν . Σᾶς χαιρετᾶ ὁ Ἔραστος , ὁ οἰκονόμος τῆς πόλεως , καὶ ὁ Κούαρτος ὁ ἀδελφός .
[ Ἡ χάρις τοῦ Κυρίου μας Ἰησοῦ Χριστοῦ νὰ εἶναι μαζὶ μὲ ὅλους σας . Ἀμήν ] .
Εἰς ἐκεῖνον δὲ ποὺ ἔχει τὴν δύναμιν νὰ σᾶς στηρίξῃ σύμφωνα μὲ τὸ εὐαγγέλιόν μου καὶ τὸ κήρυγμα τοῦ Ἰησοῦ Χριστοῦ , σύμφωνα μὲ τὴν ἀποκάλυψιν τοῦ μυστηρίου διὰ τὸ ὁποῖον ἐτηρεῖτο σιγὴ ἐπὶ πολλοὺς αἰῶνας
ἀλλὰ ἐφανερώθηκε τώρα , καί , διὰ προφητικῶν γραφῶν , κατ᾽ ἐντολὴν τοῦ αἰωνίου Θεοῦ , ἔγινε γνωστὸν εἰς ὅλα τὰ ἔθνη , ὥστε νὰ ὑπακούσουν εἰς τὴν πίστιν ·
εἰς τὸν μόνον σοφὸν Θεὸν διὰ τοῦ Ἰησοῦ Χριστοῦ , εἰς αὐτὸν ἂς εἶναι ἡ δόξα αἰωνίως . Ἀμήν .































Ὁ Παῦλος καλεσμένος μὲ τὸ θέλημα τοῦ Θεοῦ νὰ εἶναι ἀπόστολος τοῦ Ἰησοῦ Χριστοῦ , καὶ ὁ Σωσθένης ὁ ἀδελφός ,
πρὸς τὴν ἐκκλησίαν τοῦ Θεοῦ , ἡ ὁποία εἶναι εἰς τὴν Κόρινθον , πρὸς ἐκείνους ποὺ εἶναι ἁγιασμένοι διὰ τοῦ Ἰησοῦ Χριστοῦ , ποὺ ἔχουν καλεσθῆ νὰ εἶναι ἅγιοι , μαζὶ μὲ ὅλους ποὺ ἐπικαλοῦνται , σὲ κάθε τόπον , τὸ ὄνομα τοῦ Κυρίου μας Ἰησοῦ Χριστοῦ , Κυρίου δικοῦ των καὶ δικοῦ μας ·
χάρις νὰ εἶναι σ᾽ ἐσᾶς καὶ εἰρήνη ἀπὸ τὸν Θεὸν Πατέρα μας καὶ τὸν Κύριον Ἰησοῦν Χριστόν .
Εὐχαριστῶ τὸν Θεόν μου πάντοτε γιὰ σᾶς , γιὰ τὴν χάριν τοῦ Θεοῦ ποὺ ἐδόθηκε σ᾽ ἐσᾶς διὰ τοῦ Ἰησοῦ Χριστοῦ ,
διότι σὲ ὅλα ἐγίνατε πλούσιοι δι᾽ αὐτοῦ , σὲ κάθε λόγον καὶ σὲ κάθε γνῶσιν
κατὰ τὸ μέτρον ποὺ ἐστερεώθηκε ἡ μαρτυρία διὰ τὸν Χριστὸν μεταξύ σας ,
ὥστε δὲν ὑστερεῖτε σὲ κανένα χάρισμα , ἐνῷ ἀναμένετε τὴν ἀποκάλυψιν τοῦ Κυρίου μας Ἰησοῦ Χριστοῦ ,
ὁ ὁποῖος καὶ θὰ σᾶς στερεώσῃ μέχρι τέλους , ὥστε νὰ εἶσθε χωρὶς κατηγορίαν τὴν Ἡμέραν τοῦ Κυρίου μας Ἰησοῦ Χριστοῦ .
Ἀξιόπιστος εἶναι ὁ Θεός , διὰ τοῦ ὁποίου εἶσθε καλεσμένοι νὰ ἔχετε κοινωνίαν μὲ τὸν Υἱόν του Ἰησοῦν Χριστὸν τὸν Κύριόν μας .
Σᾶς παρακαλῶ , ἀδελφοί , εἰς τὸ ὄνομα τοῦ Κυρίου μας Ἰησοῦ Χριστοῦ , νὰ λέγετε ὅλοι τὸ ἴδιο καὶ νὰ μὴ ὑπάρχουν διαιρέσεις μεταξύ σας , ἀλλὰ νὰ εἶσθε ἑνωμένοι μὲ τὸ ἴδιο πνεῦμα καὶ τὴν ἴδια γνώμη .
Διότι ἐπληροφορήθηκα γιὰ σᾶς , ἀδελφοί μου , ἀπὸ τοὺς ἀνθρώπους τῆς Χλόης , ὅτι ὑπάρχουν ἔριδες μεταξύ σας .
Ἐννοῶ τοῦτο : καθένας ἀπὸ σᾶς λέγει , « Ἐγὼ εἶμαι τοῦ Παύλου » , « Ἐγὼ τοῦ Ἀπολλώ » , « Ἐγὼ τοῦ Κηφᾶ » , « Ἐγὼ τοῦ Χριστοῦ » .
Μήπως ἔχει μοιρασθῆ ὁ Χριστός ; Μήπως ὁ Παῦλος ἐσταυρώθηκε γιὰ σᾶς ; Ἢ μήπως ἐβαπτισθήκατε εἰς τὸ ὄνομα τοῦ Παύλου ;
Εὐχαριστῶ τὸν Θεὸν ποὺ δὲν ἐβάπτισα κανένα ἀπὸ σᾶς παρὰ τὸν Κρίσπον καὶ τὸν Γάϊον ,
διὰ νὰ μὴ μπορῇ νὰ πῇ κανεὶς ὅτι ἐβαπτισθήκατε εἰς τὸ δικό μου ὄνομα .
Ἐβάπτισα ἐπίσης καὶ τὴν οἰκογένειαν τοῦ Στεφανᾶ . Ἐκτὸς ἀπ᾽ αὐτοὺς δὲν γνωρίζω ἐὰν ἐβάπτισα κανένα ἄλλον .
Ὁ Χριστὸς δὲν μὲ ἔστειλε νὰ βαπτίζω , ἀλλὰ νὰ κηρύττω τὸ εὐαγγέλιον , ὄχι μὲ σοφίαν ρητορικήν , διὰ νὰ μὴ χάσῃ τὴν δύναμίν του ὁ σταυρικὸς θάνατος τοῦ Χριστοῦ .
Τὸ κήρυγμα περὶ τοῦ σταυροῦ σ᾽ ἐκείνους ποὺ χάνονται εἶναι μωρία , ἀλλὰ σ᾽ ἐμᾶς ποὺ σωζόμεθα εἶναι δύναμις Θεοῦ .
Διότι εἶναι γραμμένον : Θὰ ἐξαφανίσω τὴν σοφίαν τῶν σοφῶν καὶ τὴν σύνεσιν τῶν συνετῶν θὰ ἐκμηδενίσω .
Ποῦ εἶναι ὁ σοφός ; Ποῦ ὁ γραμματεύς ; Ποῦ ὁ συζητητὴς τοῦ κόσμου τούτου ; Δὲν ἐμώρανε ὁ Θεὸς τὴν σοφίαν τοῦ κόσμου τούτου ;
Διότι ἀφοῦ , κατὰ τὴν σοφίαν τοῦ Θεοῦ , ὁ κόσμος δὲν ἐγνώρισε μὲ τὴν σοφίαν του τὸν Θεόν , εὐδόκησεν ὁ Θεὸς διὰ τῆς μωρίας τοῦ κηρύγματος νὰ σώσῃ ἐκείνους ποὺ πιστεύουν .
Οἱ Ἰουδαῖοι θέλουν θαύματα , οἱ δὲ Ἕλληνες ζητοῦν σοφίαν ,
ἐμεῖς ὅμως κηρύττομεν Χριστὸν σταυρωμένον , ὁ ὁποῖος εἰς μὲν τοὺς Ἰουδαίους εἶναι σκάνδαλον , εἰς δὲ τοὺς Ἕλληνας μωρία ,
ἀλλὰ σ᾽ ἐκείνους ποὺ εἶναι καλεσμένοι , Ἰουδαίους καὶ Ἕλληνας , ὁ Χριστὸς εἶναι Θεοῦ δύναμις καὶ Θεοῦ σοφία .
Διότι ἐκεῖνο ποὺ θεωρεῖται θεία μωρία εἶναι σοφώτερον ἀπὸ τὴν σοφίαν τῶν ἀνθρώπων , καὶ ἐκεῖνο ποὺ θεωρεῖται ἀδυναμία τοῦ Θεοῦ εἶναι δυνατώτερον ἀπὸ τὴν δύναμιν τῶν ἀνθρώπων .
Παρατηρήσατε , ἀδελφοί , ποιοί εἶσθε σεῖς ποὺ ὁ Θεὸς ἐκάλεσε . Δὲν ὑπάρχουν μεταξύ σας πολλοὶ σοφοὶ κατ᾽ ἄνθρωπον , οὔτε πολλοὶ δυνατοί , οὔτε πολλοὶ εὐγενεῖς τὴν καταγωγήν ,
ἀλλὰ ἐκείνους ποὺ ὁ κόσμος θεωρεῖ μωροὺς ἐδιάλεξε ὁ Θεὸς διὰ νὰ καταισχύνῃ τοὺς σοφούς , καὶ τοὺς ἀδύνατους κατὰ κόσμον ἐδιάλεξε ὁ Θεός , διὰ νὰ καταισχύνῃ τοὺς δυνατούς ,
καὶ ἀνθρώπους ποὺ ἔχουν ταπεινὴν καταγωγὴν κατὰ κόσμον καὶ τοὺς περιφρονημένους ἐδιάλεξε ὁ Θεός , ἀκόμη καὶ πράγματα ποὺ δὲν ὑπάρχουν διὰ νὰ καταργήσῃ ἐκεῖνα ποὺ ὑπάρχουν ·
ὥστε νὰ μὴ καυχηθῇ κανεὶς ἄνθρωπος ἐνώπιον τοῦ Θεοῦ .
Χάρις σ᾽ αὐτὸν εἶσθε σεῖς ἐν Χριστῷ Ἰησοῦ , τὸν ὁποῖον ὁ Θεὸς ἔκανε σοφίαν μας , δικαίωσίν μας καὶ ἁγιασμὸν καὶ ἀπολύτρωσιν .
Ὥστε , καθὼς εἶναι γραμμένον : Ἐκεῖνος ποὺ καυχᾶται , ἂς καυχᾶται διὰ τὸν Κύριον .
Διὰ τοῦτο , ὅταν ἦλθα σ᾽ ἐσᾶς , ἀδελφοί , σᾶς ἐκήρυξα τὴν ἀλήθειαν τοῦ Θεοῦ , ὄχι μὲ ὑπεροχὴν λόγου ἢ σοφίας .
Ἀπεφάσισα νὰ μὴ γνωρίζω τίποτε ἄλλο , ὅταν ἤμουν μεταξύ σας , παρὰ τὸν Ἰησοῦν Χριστὸν καὶ αὐτὸν σταυρωμένον .
Καὶ ἦλθα σ᾽ ἐσᾶς , αἰσθανόμενος ἀδυναμίαν καὶ φόβον καὶ πολὺν τρόμον .
Καὶ ὁ λόγος μου καὶ τὸ κήρυγμά μου δὲν ἔγιναν μὲ πειστικοὺς λόγους ἀνθρωπίνης σοφίας , ἀλλὰ μὲ πειθὼ Πνεύματος καὶ δυνάμεως ,
διὰ νὰ μὴ εἶναι ἡ πίστις σας θεμελιωμένη ἐπάνω εἰς τὴν σοφίαν τῶν ἀνθρώπων , ἀλλὰ εἰς τὴν δύναμιν τοῦ Θεοῦ .
Εἰς τοὺς ὡρίμους ὅμως κηρύττομεν καὶ σοφίαν , ἀλλὰ σοφίαν ὄχι τοῦ κόσμου αὐτοῦ , οὔτε τῶν ἀρχόντων τοῦ κόσμου αὐτοῦ , οἱ ὁποῖοι βαίνουν πρὸς τὸ τέλος τους ,
ἀλλὰ κηρύττομεν μυστικὴν σοφίαν τοῦ Θεοῦ , ποὺ ἦτο κρυμμένη καὶ τὴν ὁποίαν προώρισε ὁ Θεὸς πρὸ τῶν αἰώνων πρὸς δόξαν μας .
Κανεὶς ἀπὸ τοὺς ἄρχοντας τοῦ κόσμου αὐτοῦ δὲν τὴν ἐγνώρισε · ἐὰν τὴν εἶχαν γνωρίσει , δὲν θὰ ἐσταύρωναν τὸν Κύριον τῆς δόξης .
Ἀλλά , καθὼς εἶναι γραμμένον , Ἐκεῖνα ποὺ μάτι δὲν εἶδε καὶ αὐτὶ δὲν ἄκουσε καὶ νοῦς ἀνθρώπου δὲν συνέλαβε , ἐκεῖνα ποὺ ἑτοίμασε ὁ Θεὸς δι᾽ ἐκείνους ποὺ τὸν ἀγαποῦν .
Σ᾽ ἐμᾶς ὁ Θεὸς τὰ ἀπεκάλυψε διὰ τοῦ Πνεύματός του , διότι τὸ Πνεῦμα τὰ ἐρευνᾶ ὅλα , ἀκόμη καὶ τὰ βάθη τοῦ Θεοῦ .
Ποιός ἀπὸ τοὺς ἀνθρώπους ξέρει τί εἶναι ὁ ἄνθρωπος παρὰ μόνον τὸ πνεῦμα τοῦ ἀνθρώπου , ποὺ εἶναι μέσα του ; Ἔτσι καὶ τὸ τί εἶναι ὁ Θεὸς κανεὶς δὲν τὸ ξέρει παρὰ μόνον τὸ Πνεῦμα τοῦ Θεοῦ .
Ἐμεῖς δὲ δὲν ἐλάβαμε τὸ πνεῦμα τοῦ κόσμου ἀλλὰ τὸ Πνεῦμα ποὺ προέρχεται ἀπὸ τὸν Θεόν , διὰ νὰ γνωρίσωμεν ἐκεῖνα ποὺ μᾶς ἐχαρίσθησαν ἀπὸ τὸν Θεόν .
Γι᾽ αὐτὰ μιλᾶμε , ὄχι μὲ λόγους ποὺ μᾶς τοὺς ἐδίδαξε ἀνθρώπινη σοφία , ἀλλὰ μὲ λόγους ποὺ τοὺς ἐδίδαξε τὸ Πνεῦμα τὸ Ἅγιον , ἑρμηνεύοντες πνευματικὰ πράγματα εἰς πνευματικοὺς ἀνθρώπους .
Ὁ φυσικὸς ἄνθρωπος δὲν δέχεται ὅσα προέρχονται ἀπὸ τὸ Πνεῦμα τοῦ Θεοῦ , διότι γι᾽ αὐτὸν εἶναι μωρία · δὲν μπορεῖ νὰ τὰ καταλάβῃ , διότι πρέπει νὰ ἐξετασθοῦν πνευματικῶς .
Ἀλλ᾽ ὁ πνευματικὸς ἄνθρωπος κρίνει ὅλα τὰ πράγματα , ὁ ἴδιος ὅμως δὲν κρίνεται ἀπὸ κανέναν .
Διότι , Ποιός ἐγνώρισε τὴν σκέψιν τοῦ Κυρίου , ὥστε νὰ τὸν διδάξῃ ; Ἐμεῖς ὅμως ἔχομεν νοῦν Χριστοῦ .

Καὶ ἐγώ , ἀδελφοί , δὲν μπόρεσα νὰ σᾶς μιλήσω ὅπως θὰ ἥρμοζε σὲ πνευματικοὺς ἀνθρώπους , ἀλλ᾽ ὅπως ἥρμοζε σὲ γηΐνους , σὲ νήπια ἐν Χριστῷ .
Γάλα σᾶς ἐπότισα καὶ ὄχι στερεὰν τροφήν , διότι ἀκόμη δὲν μπορούσατε νὰ τὴν δεχθῆτε . Ἀλλ᾽ οὔτε καὶ τώρα ἀκόμη μπορεῖτε ,
διότι ἀκόμη εἶσθε γήϊνοι . Ὅταν ὑπάρχῃ μεταξύ σας ζηλοτυπία καὶ φιλονεικία καὶ διαίρεσις , δὲν εἶσθε γήϊνοι καὶ δὲν φέρεσθε σὰν κοινοὶ ἄνθρωποι ;
Διότι ὅταν ὁ ἕνας λέγῃ : « Ἐγὼ εἶμαι τοῦ Παύλου » καὶ ὁ ἄλλος : « Ἐγὼ εἶμαι τοῦ Ἀπολλώ » , δὲν εἶσθε κοινοὶ ἄνθρωποι ;
Τί εἶναι ἐπὶ τέλους ὁ Παῦλος ; Τί εἶναι ὁ Ἀπολλώς , παρὰ ὑπηρέται διὰ τῶν ὁποίων ἐπιστέψατε καὶ ὅπως ὁ Κύριος ἔδωκε εἰς τὸν καθένα ;
Ἐγὼ ἐφύτεψα , ὁ Ἀπολλὼς ἐπότισε , ὁ Θεὸς ὅμως ἔδινε τὴν αὔξησιν .
Ὥστε , οὔτε ἐκεῖνος ποὺ φυτεύει εἶναι τίποτε οὔτε ἐκεῖνος ποὺ ποτίζει , ἀλλ᾽ ὁ Θεὸς ποὺ δίνει τὴν αὔξησιν .
Ἐκεῖνος ποὺ φυτεύει καὶ ἐκεῖνος ποὺ ποτίζει εἶναι τὸ ἴδιο , ἀλλ᾽ ὁ καθένας θὰ πάρῃ τὸν δικόν του μισθὸν σύμφωνα μὲ τὸν δικόν του κόπον .
Ἐμεῖς εἴμεθα συνεργάται τοῦ Θεοῦ , καὶ σεῖς εἶσθε χωράφι τοῦ Θεοῦ , οἰκοδομὴ τοῦ Θεοῦ .
Κατὰ τὴν χάριν τοῦ Θεοῦ ποὺ μοῦ ἐδόθηκε , σὰν σοφὸς ἀρχιτέκτων ἐγὼ ἔβαλα θεμέλιον , ἄλλος δὲ κτίζει τὴν οἰκοδομήν . Ὁ καθένας ἂς προσέχῃ μὲ ποιὸν τρόπον οἰκοδομεῖ .
Ἄλλο θεμέλιον κανεὶς δὲν μπορεῖ νὰ βάλῃ παρὰ ἐκεῖνο ποὺ ἔχει τεθῆ , τὸ ὁποῖον εἶναι ὁ Ἰησοῦς Χριστός .
Ἐὰν κανεὶς κτίζῃ ἐπάνω εἰς τὸ θεμέλιον αὐτὸ χρυσάφι , ἀσῆμι , πολυτίμους λίθους , ξύλα , χορτάρι , καλάμια ,
τοῦ καθενὸς τὸ ἔργον θὰ γίνῃ φανερόν · ἡ Ἡμέρα θὰ τὸ φανερώσῃ , διότι ἡ ἡμέρα ἐκείνη ἀποκαλύπτεται μὲ φωτιὰ καὶ ἡ φωτιὰ θὰ δοκιμάσῃ τί εἴδους ἔργον ἔκανε ὁ καθένας .
Ἐὰν τὸ ἔργον ποὺ ἔκτισε ἕνας μείνῃ , αὐτὸς θὰ ἀνταμειφθῇ .
Ἐὰν κάποιου τὸ ἔργον καῇ , θὰ ὑποστῇ ζημίαν , ὁ ἴδιος ὅμως θὰ σωθῇ , ἀλλὰ κατὰ τέτοιον τρόπον ὅπως σώζεται κανεὶς ἀπὸ πυρκαϊάν .
Δὲν ξέρετε ὅτι εἶσθε ναὸς τοῦ Θεοῦ καὶ τὸ Πνεῦμα τοῦ Θεοῦ κατοικεῖ μέσα σας ;
Ἐὰν καταστρέφῃ κανεὶς τὸν ναὸν τοῦ Θεοῦ , θὰ τὸν καταστρέψῃ ὁ Θεός , διότι ὁ ναὸς τοῦ Θεοῦ εἶναι ἅγιος , καὶ ὁ ναὸς αὐτὸς εἶσθε σεῖς .
Κανεὶς ἂς μὴ ἀπατᾷ τὸν ἑαυτόν του . Ἐὰν κανεὶς μεταξύ σας φαντάζεται τὸν ἑαυτόν του σοφόν , κατὰ τὸν κόσμον τοῦτον , ἂς γίνῃ μωρός , διὰ νὰ γίνῃ σοφός .
Διότι ἡ σοφία τοῦ κόσμου τούτου εἶναι μωρία ἐνώπιον τοῦ Θεοῦ . Εἶναι γραμμένον , Ἐκεῖνος ποὺ πιάνει τοὺς σοφοὺς εἰς τὴν πανουργίαν τους ·
καὶ πάλιν , Ὁ Κύριος γνωρίζει ὅτι οἱ σκέψεις τῶν σοφῶν εἶναι κούφιες .
Ὥστε , κανεὶς ἂς μὴ καυχᾶται δι᾽ ἀνθρώπους , διότι ὅλα δικά σας εἶναι ,
εἴτε ὁ Παῦλος εἴτε ὁ Ἀπολλὼς εἴτε ὁ Κηφᾶς εἴτε ὁ κόσμος εἴτε ἡ ζωὴ εἴτε ὁ θάνατος εἴτε τὰ τωρινὰ εἴτε τὰ μέλλοντα , ὅλα εἶναι δικά σας ,
καὶ σεῖς εἶσθε τοῦ Χριστοῦ , ὁ δὲ Χριστὸς τοῦ Θεοῦ .
Ἔτσι πρέπει νὰ μᾶς θεωροῦν οἱ ἄνθρωποι , σὰν ὑπηρέτας τοῦ Χριστοῦ καὶ οἰκονόμους μυστηρίων τοῦ Θεοῦ .
Ἐκεῖνο δὲ ποὺ ἀπαιτεῖται ἀπὸ τοὺς οἰκονόμους εἶναι νὰ βρεθοῦν πιστοί .
Ὡς πρὸς ἐμέ , μοῦ εἶναι ὅλως ἀδιάφορον νὰ κριθῶ ἀπὸ σᾶς ἢ ἀπὸ ἀνθρώπινον δικαστήριον , ἀλλ᾽ οὔτε ἐγὼ κρίνω τὸν ἑαυτόν μου ·
διότι δὲν συναισθάνομαι τίποτε κατὰ τοῦ ἑαυτοῦ μου , ἀλλὰ μὲ αὐτὸ δὲν εἶμαι δικαιωμένος · ἐκεῖνος ποὺ μὲ κρίνει εἶναι ὁ Κύριος .
Ὥστε μὴ κρίνετε τίποτε πρὶν ἀπὸ τὸν ὡρισμένον καιρόν , ἕως ὅτου ἔλθῃ ὁ Κύριος , ὁ ὁποῖος θὰ φέρῃ στὸ φῶς τὰ πράγματα ποὺ κρύβονται στὸ σκοτάδι καὶ θὰ φανερώσῃ τὰς σκέψεις τῶν καρδιῶν · τότε ὁ καθένας θὰ πάρῃ τὸν ἔπαινόν του ἀπὸ τὸν Θεόν .
Αὐτά , ἀδελφοί , ἐφήρμοσα εἰς τὸν ἑαυτόν μου καὶ εἰς τὸν Ἀπολλὼ πρὸς χάριν σας , διὰ νὰ διδαχθῆτε μὲ τὸ παράδειγμά μας αὐτό , νὰ μὴ φρονῆτε περισσότερον ἀπὸ ὅ , τι εἶναι γραμμένον , διὰ νὰ μὴ ὑπερηφανεύεσθε ὑπὲρ τοῦ ἑνὸς ἔναντι τοῦ ἄλλου .
Διότι ποιός σοῦ δίνει ὑπεροχήν ; Τί ἔχεις ποὺ νὰ μὴ τὸ ἔλαβες ; Καὶ ἐὰν τὸ ἔλαβες , γιατί καυχᾶσαι σὰν νὰ μὴ τὸ εἶχες λάβει ;
Τώρα πιὰ εἶσθε χορτασμένοι , τώρα πιὰ ἔχετε γίνει πλούσιοι , χωρὶς ἐμᾶς ἐγίνατε βασιλεῖς — καὶ εἴθε νὰ εἴχατε γίνει βασιλεῖς , διὰ νὰ εἴμεθα καὶ ἐμεῖς βασιλεῖς μαζί σας .
Διότι μοῦ φαίνεται ὅτι ὁ Θεὸς ἄφησε ἐμᾶς τοὺς ἀποστόλους νὰ ἐμφανισθοῦμε τελευταῖοι , σὰν καταδικασμένοι εἰς θάνατον , διότι ἐγίναμε θέαμα εἰς τὸν κόσμον , εἰς τοὺς ἀγγέλους καὶ εἰς τοὺς ἀνθρώπους .
Ἐμεῖς θεωρούμεθα μωροὶ χάριν τοῦ Χριστοῦ , σεῖς φρόνιμοι ἐν Χριστῷ · ἐμεῖς ἀδύνατοι , σεῖς δυνατοί · σεῖς ἔνδοξοι , ἐμεῖς ἄσημοι .
Ἕως αὐτὴ τὴν στιγμὴν καὶ πεινᾶμε καὶ διψᾶμε , εἴμεθα κακοντυμένοι , δεχόμεθα ραπίσματα , διάγομεν βίον πλανόδιον ,
κοπιάζομεν ἐργαζόμενοι μὲ τὰ ἴδια μας τὰ χέρια . Ὅταν μᾶς βρίζουν , εὐλογοῦμεν , ὅταν μᾶς διώκουν , δείχνομε ἀνοχήν ·
ὅταν μᾶς συκοφαντοῦν , μιλᾶμε εὐγενικά . Ἐγίναμε σὰν σκουπίδια τοῦ κόσμου · κάθαρμα ὅλων ἕως τὴν στιγμὴν αὐτήν . Πατρικαὶ νουθεσίαι καὶ προτροπαί
Δὲν γράφω αὐτὰ διὰ νὰ σᾶς ντροπιάσω , ἀλλὰ διὰ νὰ σᾶς συμβουλεύσω σὰν παιδιά μου ἀγαπητά .
Διότι ἂν καὶ μπορῇ νὰ ἔχετε χιλιάδες παιδαγωγοὺς ἐν Χριστῷ , δὲν ἔχετε πολλοὺς πατέρας , διότι ἐγὼ σᾶς ἐγέννησα ἐν Χριστῷ Ἰησοῦ διὰ τοῦ εὐαγγελίου .
Σᾶς παρακαλῶ λοιπὸν νὰ γίνεσθε μιμηταί μου .
Διὰ τοῦτο σᾶς ἔστειλα τὸν Τιμόθεον , τὸ ἀγαπητὸ καὶ πιστὸ παιδί μου ἐν Κυρίῳ , ὁ ὁποῖος θὰ σᾶς θυμίσῃ τὰς διδασκαλίας μου ἐν Χριστῷ , καθὼς τὰς διδάσκω παντοῦ εἰς κάθε ἐκκλησίαν .
Μερικοὶ ὅμως ὑπερηφανεύθησαν , σὰν νὰ μὴ ἐπρόκειτο νὰ ἔλθω σ᾽ ἐσᾶς .
Θὰ ἔλθω γρήγορα σ᾽ ἐσᾶς , ἐὰν ὁ Κύριος θελήσῃ , καὶ θὰ προσέξω ὄχι τί λέγουν οἱ ὑπερήφανοι ἀλλὰ τὴν δύναμιν ποὺ ἔχουν .
Ἡ βασιλεία τοῦ Θεοῦ δὲν εἶναι ζήτημα ὁμιλίας ἀλλὰ δυνάμεως .
Τί θέλετε ; Νὰ ἔλθω σ᾽ ἐσᾶς μὲ ραβδὶ ἢ μὲ ἀγάπην καὶ πνεῦμα πραότητος ;
Γενικὰ ἀκούεται ὅτι ὑπάρχει μεταξύ σας πορνεία καὶ τέτοια πορνεία , ποὺ δὲν ὑπάρχει οὔτε μεταξὺ τῶν ἐθνικῶν , ὥστε κάποιος νὰ ἔχῃ γυναῖκα τὴν γυναῖκα τοῦ πατέρα του .
Καὶ σεῖς εἶσθε φουσκωμένοι ἀπὸ ὑπερηφάνειαν καὶ δὲν ἐπενθήσατε μᾶλλον διὰ νὰ ἐκλείψῃ ἐκ μέσου σας ἐκεῖνος ποὺ ἔκανε τὴν πρᾶξιν αὐτήν .
Ἐγὼ ἀπὼν μὲν κατὰ τὸ σῶμα , παρὼν δὲ κατὰ τὸ πνεῦμα , ἔχω ἤδη , σὰν νὰ ἤμουν παρών , κρίνει ἐκεῖνον ποὺ ἔκανε αὐτὴν τὴν πρᾶξιν .
Μαζευθῆτε εἰς τὸ ὄνομα τοῦ Κυρίου μας Ἰησοῦ Χριστοῦ μετὰ τοῦ πνεύματός μου , καὶ μὲ τὴν δύναμιν τοῦ Κυρίου μας Ἰησοῦ Χριστοῦ ,
παραδώσατε τὸν ἄνθρωπον αὐτὸν εἰς τὸν Σατανᾶν πρὸς καταστροφὴν τῆς σαρκός , διὰ νὰ σωθῇ τὸ πνεῦμά του κατὰ τὴν Ἡμέραν τοῦ Κυρίου Ἰησοῦ .
Δὲν εἶναι καλὴ ἡ καυχησιολογία σας . Δὲν ξέρετε ὅτι λίγο προζύμι ζυμώνει ὅλο τὸ ζυμάρι ;
Πετάξτε λοιπὸν τὸ παληὸ προζύμι , διὰ νὰ γίνετε νέο ζυμάρι , ἀφοῦ εἶσθε χωρὶς προζύμι . Διότι καὶ ὁ πασχαλινὸς ἀμνός μας , ὁ Χριστός , γιὰ μᾶς ἐθυσιάσθηκε .
Ὥστε ἂς ἑορτάζωμεν ὄχι μὲ τὸ παληὸ προζύμι , οὔτε μὲ προζύμι κακίας καὶ πονηρίας , ἀλλὰ μὲ ἄζυμα εἰλικρινείας καὶ ἀληθείας .
Σᾶς ἔγραψα εἰς τὴν ἐπιστολὴν νὰ μὴ συναναστρέφεσθε μὲ πόρνους ,
ἀλλὰ δὲν ἐννοοῦσα ἐν γένει τοὺς πόρνους τοῦ κόσμου αὐτοῦ ἢ τοὺς πλεονέκτας ἢ τοὺς ἅρπαγας ἢ τοὺς εἰδωλολάτρας , διότι τότε θὰ ἔπρεπε νὰ φύγετε ἀπὸ τὸν κόσμον .
Μᾶλλον σᾶς ἔγραψα νὰ μὴ συναναστρέφεσθε κάποιον ποὺ ὀνομάζεται ἀδελφός , ἐὰν εἶναι πόρνος ἢ πλεονέκτης ἢ εἰδωλολάτρης ἢ ὑβριστὴς ἢ μέθυσος ἢ ἅρπαξ , μὲ τὸν τοιοῦτον οὔτε νὰ συντρώγετε .
Διότι ποιάν ἁρμοδιότητα ἔχω νὰ κρίνω τοὺς ἔξω ; Ἐκείνους ποὺ εἶναι μέσα δὲν τοὺς κρίνετε σεῖς ;
Τοὺς ἔξω θὰ τοὺς κρίνῃ ὁ Θεός . Βγάλτε τὸν κακὸν ἀπὸ ἀνάμεσά σας .
Τολμᾶ κανεὶς ἀπὸ σᾶς , ὅταν ἔχῃ κάποιαν διαφορὰν μὲ ἄλλον , νὰ κρίνεται ἀπὸ ἐθνικοὺς δικαστὰς καὶ ὄχι ἀπὸ τοὺς ἁγίους ;
Δὲν ξέρετε ὅτι οἱ ἅγιοι θὰ κρίνουν τὸν κόσμον ; Καὶ ἐὰν ὁ κόσμος θὰ κριθῇ ἀπὸ σᾶς , δὲν εἶσθε ἄξιοι νὰ κρίνετε ἀσημάντους ὑποθέσεις ;
Δὲν ξέρετε ὅτι θὰ κρίνωμεν ἀγγέλους , πόσον μᾶλλον κοσμικὰς ὑποθέσεις ;
Ἐὰν λοιπὸν ἔχετε κοσμικὰς ὑποθέσεις , βάζετε δικαστὰς τοὺς πιὸ ἐξευτελισμένους εἰς τὴν ἐκκλησίαν ;
Πρὸς ἐντροπήν σας τὸ λέγω . Δὲν ὑπάρχει μεταξύ σας οὔτε ἕνας συνετὸς ποὺ νὰ μπορέσῃ νὰ κρίνῃ μεταξὺ τῶν ἀδελφῶν του ,
ἀλλὰ ἀδελφὸς δικάζεται μὲ ἀδελφὸν καὶ μάλιστα ἀπὸ ἀπίστους ;
Καὶ μόνον τὸ ὅτι ἔχετε δίκες μεταξύ σας δὲν εἶναι πρὸς τιμήν σας . Διατί νὰ μὴ ἀδικῆσθε μᾶλλον ; Διατί δὲν ἀφήνετε μᾶλλον νὰ διαρπάζεσθε ;
Ἀλλ᾽ ἀπ᾽ ἐναντίας σεῖς ἀδικεῖτε καὶ διαρπάζετε καὶ μάλιστα ἀδελφούς ;
Δὲν ξέρετε ὅτι οἱ ἄδικοι δὲν θὰ κληρονομήσουν τὴν βασιλείαν τοῦ Θεοῦ ; Μὴ πλανᾶσθε · οὔτε πόρνοι , οὔτε εἰδωλολάτραι , οὔτε μοιχοί , οὔτε θηλυπρεπεῖς , οὔτε ἀρσενοκοῖται ,
οὔτε πλεονέκται , οὔτε κλέπται , οὔτε μέθυσοι , οὔτε ὑβρισταί , οὔτε ἅρπαγες θὰ κληρονομήσουν τὴν βασιλείαν τοῦ Θεοῦ .
Τέτοιοι ἤσαστε μερικοί , ἀλλὰ ἐλουσθήκατε , ἁγιασθήκατε , ἐλάβατε δικαίωσιν διὰ τοῦ ὀνόματος τοῦ Κυρίου Ἰησοῦ καὶ διὰ τοῦ Πνεύματος τοῦ Θεοῦ μας .
Ὅλα μοῦ ἐπιτρέπονται ἀλλὰ δὲν συμφέρουν ὅλα . Ὅλα μοῦ ἐπιτρέπονται ἀλλὰ ἐγὼ δὲν θὰ ἀφήσω τὸν ἑαυτόν μου νὰ ἐξουσιασθῇ ἀπὸ τίποτε .
Τὰ φαγητὰ εἶναι γιὰ τὴν κοιλιά , καὶ ἡ κοιλιὰ γιὰ τὰ φαγητά · ὁ Θεὸς θὰ καταργήσῃ καὶ αὐτὴν καὶ ἐκεῖνα . Ἀλλὰ τὸ σῶμα δὲν εἶναι διὰ τὴν πορνείαν · εἶναι διὰ τὸν Κύριον καὶ ὁ Κύριος διὰ τὸ σῶμα .
Ὁ δὲ Θεὸς καὶ τὸν Κύριον ἀνέστησε καὶ ἐμᾶς θὰ ἀναστήσῃ διὰ τῆς δυνάμεώς του .
Δὲν ξέρετε ὅτι τὰ σώματά σας εἶναι μέλη τοῦ Χριστοῦ ; Νὰ πάρω λοιπὸν τὰ μέλη τοῦ Χριστοῦ καὶ νὰ τὰ κάνω μέλη πόρνης ; Μὴ γένοιτο .
Δὲν ξέρετε ὅτι ἐκεῖνος ποὺ προσκολλᾶται εἰς τὴν πόρνην εἶναι ἕνα σῶμα μὲ αὐτήν ; Διότι θὰ γίνουν , λέγει , οἱ δύο μία σάρκα .
Ἐκεῖνος δὲ ποὺ προσκολλᾶται εἰς τὸν Κύριον εἶναι ἕνα πνεῦμα μὲ αὐτόν .
Ἀποφεύγετε τὴν πορνείαν . Κάθε ἄλλο ἁμάρτημα ποὺ κάνει ὁ ἄνθρωπος εἶναι ἔξω ἀπὸ τὸ σῶμα , ἐκεῖνος ὅμως ποὺ πορνεύει , ἁμαρτάνει πρὸς τὸ ἴδιο του τὸ σῶμα .
Ἢ δὲν ξέρετε ὅτι τὸ σῶμά σας εἶναι ναὸς τοῦ Ἁγίου Πνεύματος ποὺ εἶναι μέσα σας , καὶ τὸ ὁποῖον ἔχετε ἀπὸ τὸν Θεὸν καὶ δὲν ἀνήκετε εἰς τοὺς ἑαυτούς σας ;
Ἔχετε ἀγορασθῆ ἀντὶ τιμήματος . Δοξάσατε λοιπὸν τὸν Θεὸν διὰ τοῦ σώματός σας καὶ διὰ τοῦ πνεύματός σας , τὰ ὁποῖα ἀνήκουν εἰς τὸν Θεόν .
Ἀναφορικῶς πρὸς ἐκεῖνα ποὺ μοῦ ἐγράψατε , καλὸν εἶναι εἰς τὸν ἄνθρωπον νὰ μὴ ἐγγίζῃ γυναῖκα .
Ἀλλὰ πρὸς ἀποφυγὴν τῆς πορνείας , ὁ καθένας ἂς ἔχῃ τὴν γυναῖκά του καὶ κάθε μία ἂς ἔχῃ τὸν δικόν της ἄνδρα .
Ἂς παρέχῃ ὁ ἄνδρας εἰς τὴν γυναῖκα ὅ , τι τῆς ὀφείλεται , ὁμοίως δὲ καὶ ἡ γυναῖκα εἰς τὸν ἄνδρα .
Ἡ γυναῖκα δὲν ἐξουσιάζει τὸ δικό της σῶμα · τὸ ἐξουσιάζει ὁ ἄνδρας . Ὁμοίως καὶ ὁ ἄνδρας δὲν ἐξουσιάζει τὸ δικό του σῶμα · τὸ ἐξουσιάζει ἡ σύζυγος .
Μὴ στερεῖτε ὁ ἕνας τὸν ἄλλον ἐκτὸς ἐὰν γίνῃ ἀπὸ συμφώνου προσωρινῶς , διὰ νὰ ἀφιερωθῆτε εἰς τὴν νηστείαν καὶ τὴν προσευχὴν καὶ πάλιν νὰ σμίγετε μαζί , διὰ νὰ μὴ σᾶς πειράζῃ ὁ Σατανᾶς ἕνεκα τῆς ἀδυναμίας σας νὰ συγκρατηθῆτε .
Αὐτὸ δὲ τὸ λέγω κατὰ συγκατάβασιν , ὄχι ὡς διαταγήν .
Θὰ ἤθελα ὅλοι οἱ ἄνθρωποι νὰ εἶναι ὅπως εἶμαι ἐγώ , ἀλλ᾽ ὁ καθένας ἔχει ἰδιαίτερον χάρισμα ἀπὸ τὸν Θεόν , ὁ ἕνας τοῦτο , ὁ ἄλλος ἐκεῖνο .
Εἰς τοὺς ἀγάμους καὶ εἰς τὰς χήρας λέγω , ὅτι εἶναι καλὸν γι᾽ αὐτούς , ἐὰν μείνουν ὅπως εἶμαι καὶ ἐγώ .
Ἀλλ᾽ ἐὰν δὲν μποροῦν νὰ μείνουν ἐγκρατεῖς , ἂς παντρευθοῦν · εἶναι καλύτερα νὰ παντρεύεται κανεὶς παρὰ νὰ καίεται ἀπὸ τὴν ἐπιθυμίαν .
Εἰς τοὺς ἐγγάμους παραγγέλλω , ὄχι ἐγὼ ἀλλ᾽ ὁ Κύριος : Ἡ γυναῖκα νὰ μὴ χωρίζεται ἀπὸ τὸν ἄνδρα .
Ἀλλ᾽ ἐὰν χωρισθῇ , ἂς μείνῃ ἄγαμος ἢ ἂς συμφιλιωθῇ μὲ τὸν ἄνδρα της . Καὶ ὁ ἄνδρας νὰ μὴ ἀφήνῃ τὴν γυναῖκά του .
Εἰς τοὺς λοιποὺς λέγω ἐγώ , ὄχι ὁ Κύριος : Ἐὰν ἕνας ἀδελφὸς ἔχῃ γυναῖκα ἄπιστη καὶ αὐτὴ συγκατανεύῃ νὰ συγκατοικῇ μαζί του , ἂς μὴ τὴν ἀφίνῃ .
Καὶ ἐὰν μία γυναῖκα ἔχῃ ἄνδρα ἄπιστον καὶ αὐτὸς συγκατανεύῃ νὰ συγκατοικῇ μαζί της , ἂς μὴ τὸν ἀφίνῃ .
Διότι ὁ ἄνδρας ὁ ἄπιστος ἔχει ἁγιασθῇ διὰ τῆς γυναικὸς καὶ ἡ γυναῖκα ἡ ἄπιστη ἔχει ἁγιασθῇ διὰ τοῦ ἀνδρός . Ἀλλοιῶς τὰ παιδιά σας θὰ ἦσαν ἀκάθαρτα , τώρα ὅμως εἶναι ἅγια .
Ἀλλ᾽ ἐὰν τὸ ἄπιστον μέλος θέλῃ νὰ χωρίσῃ , ἂς χωρίσῃ . Σὲ τέτοιες περιπτώσεις ὁ ἀδελφὸς ἢ ἡ ἀδελφὴ δὲν εἶναι δεσμευμένοι . Ὁ Θεὸς μᾶς ἐκάλεσε νὰ ζοῦμε εἰρηνικὰ .
Διότι ποῦ ξέρεις , γυναῖκα ; Ἴσως σώσῃς τὸν ἄνδρα σου . Ποῦ ξέρεις , ἄνδρα ; Ἴσως σώσῃς τὴν γυναῖκά σου .
Πάντως , ὁ καθένας ἂς κανονίζῃ τὴν ζωήν του σύμφωνα μὲ τὸ χάρισμα ποὺ τοῦ ἔδωσε ὁ Θεὸς καὶ τὴν κατάστασίν του ὅταν τὸν ἐκάλεσε ὁ Κύριος . Αὐτὰς τὰς ἐντολὰς δίνω εἰς ὅλας τὰς ἐκκλησίας .
Ἐκλήθη κάποιος ἐνῷ ἦτο περιτμημένος ; Ἂς μὴ ἀπαλείψῃ τὰ σημάδια τῆς περιτομῆς . Ἐκλήθη κάποιος ἐνῷ ἦτο ἐθνικός ; Ἂς μὴ περιτμηθῇ .
Ἡ περιτομὴ δὲν εἶναι τίποτε καὶ ἡ μὴ περιτομὴ δὲν εἶναι τίποτε · ἀξίαν ἔχει ἡ τήρησις τῶν ἐντολῶν τοῦ Θεοῦ .
Ὁ καθένας εἰς τὴν κατάστασιν ποὺ ἦτο ὅταν ἐκλήθη , εἰς αὐτὴν ἂς μένῃ .
Ἦσο δοῦλος , ὅταν ἐκλήθης ; Μὴ σὲ μέλῃ , ἀλλ᾽ ἐὰν μπορῇς νὰ γίνῃς ἐλεύθερος , ἐπωφελήσου μᾶλλον τῆς εὐκαιρίας .
Ἐκεῖνος ποὺ ἐκλήθη ἐν Κυρίῳ ὅταν ἦτο δοῦλος , εἶναι ἀπελεύθερος Κυρίου . Ὁμοίως ἐκεῖνος ποὺ ἐκλήθη ὅταν ἦτο ἐλεύθερος , εἶναι τώρα δοῦλος τοῦ Χριστοῦ .
Ἔχετε ἀγορασθῆ μὲ τίμημα · μὴ γίνεσθε δοῦλοι ἀνθρώπων .
Ὁ καθένας εἰς τὴν κατάστασιν ποὺ ἐκλήθη , ἀδελφοί , εἰς αὐτὴν ἂς μένῃ κοντὰ εἰς τὸν Θεόν .
Περὶ δὲ τῶν ἀγάμων , ἐντολὴν τοῦ Κυρίου δὲν ἔχω , ἀλλὰ γνώμην δίνω σὰν ἕνας ποὺ ἔχει ἐλεηθῆ ἀπὸ τὸν Κύριον καὶ εἶναι ἀξιόπιστος .
Νομίζω λοιπὸν ὅτι τοῦτο εἶναι καλὸν διὰ τοὺς σημερινοὺς δυσκόλους καιρούς , δηλαδὴ ὅτι εἶναι καλὸν εἰς τὸν ἄνθρωπον νὰ μείνῃ ὅπως εἶναι .
Ἔχεις δεθῇ μὲ γυναῖκα ; Μὴ ζητᾷς διάλυσιν . Εἶσαι ἐλεύθερος ἀπὸ γυναῖκα ; Μὴ ζητᾷς γυναῖκα .
Ἀλλὰ καὶ ἂν ἔλθῃς εἰς γάμον , δὲν ἁμάρτησες , καὶ ἂν ἡ παρθένος ἔλθῃ εἰς γάμον δὲν ἁμάρτησε . Οἱ τοιοῦτοι ὅμως θὰ ὑποφέρουν εἰς τὴν ζωήν , ἐγὼ δὲ σᾶς λυποῦμαι .
Αὐτὸ ποὺ ἐννοῶ , ἀδελφοί , εἶναι ὅτι ὁ καιρὸς εἶναι περιωρισμένος , ὥστε εἰς τὸ ἑξῆς ἐκεῖνοι ποὺ ἔχουν γυναῖκα ἂς εἶναι σὰν νὰ μὴ ἔχουν ,
ἐκεῖνοι ποὺ κλαίουν σὰν νὰ μὴ κλαίουν , ἐκεῖνοι ποὺ χαίρουν σὰν νὰ μὴ χαίρουν , ἐκεῖνοι ποὺ ἀγοράζουν σὰν νὰ μὴ κατέχουν ,
ἐκεῖνοι ποὺ ἀσχολοῦνται μὲ τὸν κόσμον σὰν νὰ μὴ ἀσχολοῦνται , διότι παρέρχεται ἡ μορφὴ τοῦ κόσμου αὐτοῦ .
Σᾶς θέλω νὰ εἶσθε ἐλεύθεροι ἀπὸ μέριμνες . Ὁ ἄγαμος μεριμνᾶ διὰ τὰ πράγματα τοῦ Κυρίου , πῶς νὰ ἀρέσῃ εἰς τὸν Κύριον .
Ὁ ἔγγαμος μεριμνᾶ διὰ τὰ κοσμικὰ πράγματα , πῶς νὰ ἀρέσῃ εἰς τὴν γυναῖκά του ,
καὶ τὸ ἐνδιαφέρον του ἔχει μοιρασθῆ . Ἡ ἄγαμος γυναῖκα καὶ ἡ παρθένος μεριμνᾶ διὰ τὰ πράγματα τοῦ Κυρίου , διὰ νὰ εἶναι ἁγία καὶ κατὰ τὸ σῶμα καὶ κατὰ τὸ πνεῦμα . Ἡ δὲ ἔγγαμος μεριμνᾶ διὰ τὰ κοσμικὰ πράγματα πῶς νὰ ἀρέσῃ εἰς τὸν ἄνδρα .
Αὐτὸ σᾶς τὸ λέγω διὰ τὸ δικό σας συμφέρον , ὄχι διὰ νὰ σᾶς βάλω θηλειά , ἀλλὰ διὰ νὰ δείξετε καλὴν συμπεριφορὰν καὶ μείνετε στερεοὶ εἰς τὸν Κύριον , χωρὶς περισπασμούς .
Ἐὰν νομίζῃ κανεὶς ὅτι φέρεται ἀνάρμοστα πρὸς τὴν παρθένον του , ἐὰν εἶναι ἰσχυρῶν παθῶν , καὶ πρέπει νὰ γίνῃ ἔτσι , τότε ἂς κάνῃ ἐκεῖνο ποὺ θέλει · δὲν ἁμαρτάνει · ἂς πανδρευθοῦν .
Ἐκεῖνος ὅμως ποὺ εἶναι σταθερὸς εἰς τὴν καρδιά του καὶ δὲν εἶναι σὲ κατάστασιν ἀνάγκης , ἀλλὰ εἶναι κύριος τῆς θελήσεώς του , καὶ ἔχει ἀποφασίσει μέσα εἰς τὴν καρδιά του τὸ νὰ κρατήσῃ τὴν παρθένον του ἄγαμον , κάνει καλά .
Ὥστε καὶ ἐκεῖνος ποὺ πανδρεύεται τὴν παρθένον του καλὰ κάνει , καὶ ἐκεῖνος ποὺ δὲν τὴν πανδρεύεται κάνει καλύτερα .
Ἡ γυναῖκα εἶναι δεμένη ἀπὸ τὸν νόμον ἐφ᾽ ὅσον χρόνον ζῇ ὁ ἄνδρας της , ἀλλ᾽ ἐὰν πεθάνῃ ὁ ἄνδρας της , εἶναι ἐλεύθερη νὰ πανδρευθῇ ὅποιον θέλει , ἀρκεῖ νὰ γίνῃ ἐν Κυρίῳ .
Ἀλλὰ κατὰ τὴν γνώμην μου θὰ εἶναι εὐτυχής , ἐὰν μείνῃ ὅπως εἶναι . Νομίζω δὲ ὅτι καὶ ἐγὼ ἔχω Πνεῦμα Θεοῦ .
Ὅσον ἀφορᾷ τὰ κρέατα ἀπὸ θυσίας ποὺ ἔχουν προσφερθῆ εἰς τὰ εἴδωλα , γνωρίζομεν ὅτι ὅλοι ἔχομεν γνῶσιν . Ἡ γνῶσις μᾶς κάνει νὰ φουσκώνουμε μὲ ὑπερηφάνειαν , ἡ ἀγάπη ὅμως οἰκοδομεῖ .
Ἐὰν νομίζῃ κανεὶς ὅτι γνωρίζει κάτι , δὲν ἔχει ἀκόμη γνωρίσει τίποτε , καθὼς πρέπει νὰ τὸ γνωρίζῃ .
Ἐὰν ὅμως ἀγαπᾷ κανεὶς τὸν Θεόν , αὐτὸς ἔχει γνωρισθῆ ἀπὸ τὸν Θεόν .
Ὅσον ἀφορᾷ λοιπὸν τὸ ζήτημα , ἐὰν πρέπει νὰ τρώγωμεν κρέατα ἀπὸ θυσίας ποὺ ἔχουν προσφερθῆ εἰς τὰ εἴδωλα , γνωρίζομεν ὅτι κανένα εἴδωλον δὲν ὑπάρχει εἰς τὸν κόσμον πραγματικά , καὶ ὅτι δὲν ὑπάρχει κανεὶς ἄλλος θεὸς ἐκτὸς ἀπὸ τὸν Ἕνα .
Διότι καὶ ἂν ἀκόμη ὑπάρχουν , εἴτε εἰς τὸν οὐρανὸν εἴτε εἰς τὴν γῆν , λεγόμενοι θεοί — ὅπως πραγματικὰ ὑπάρχουν πολλοὶ θεοὶ καὶ κύριοι πολλοί —
γιὰ μᾶς ὅμως ἕνας Θεὸς ὑπάρχει , ὁ Πατήρ , ἀπὸ τὸν ὁποῖον προέρχονται ὅλα καὶ ἐμεῖς ἀνήκομεν εἰς αὐτόν , καὶ ἕνας Κύριος Ἰησοῦς Χριστός , διὰ τοῦ ὁποίου ἔγιναν τὰ πάντα καὶ ἐμεῖς δι᾽ αὐτοῦ .
Ἀλλὰ δὲν ὑπάρχει εἰς ὅλους ἡ γνῶσις αὐτή . Μερικοί , ἐπειδὴ ἔχουν συνειθίσει τὰ εἴδωλα , ἀκόμη ἕως σήμερα , τὸ τρώγουν σὰν κρέας θυσίας καὶ ἡ συνείδησίς των , ἐπειδὴ εἶναι ἀσθενής , μολύνεται .
Ἐμᾶς δὲν μᾶς συνιστᾶ τὸ φαγητὸν εἰς τὸν Θεόν , διότι οὔτε ἐὰν φάγωμεν , ἔχομεν κανένα πλεονέκτημα , οὔτε ἐὰν δὲν φάγωμεν , χάνομεν τίποτε .
Προσέχετε ὅμως μήπως ἡ ἐλευθερία σας αὐτὴ γίνῃ αἰτία νὰ πέσουν οἱ ἀσθενεῖς κατὰ τὴν πίστιν .
Ἐὰν κάποιος ἰδῇ ἐσένα ποὺ ἔχεις γνῶσιν , νὰ κάθεσαι εἰς τὸ τραπέζι ἑνὸς ναοῦ εἰδώλων , δὲν θὰ ἐνθαρρυνθῇ ἡ συνείδησίς του , ἐπειδὴ εἶναι ἀδύνατος εἰς τὴν πίστιν , εἰς τὸ νὰ τρώγῃ κρέατα τῶν θυσιῶν ποὺ προσφέρονται εἰς τὰ εἴδωλα ;
Καὶ ἐξ αἰτίας τῆς γνώσεώς σου θὰ χαθῇ ὁ ἀδύνατος ἀδελφὸς διὰ τὸν ὁποῖον ἐπέθανε ὁ Χριστός .
Ἁμαρτάνοντες δὲ μὲ αὐτὸν τὸν τρόπον εἰς τοὺς ἀδελφοὺς καὶ πληγώνοντες τὴν συνείδησίν των ποὺ εἶναι ἀδύνατη , ἁμαρτάνετε εἰς τὸν Χριστόν .
Δι᾽ αὐτὸν τὸν λόγον , ἐὰν φαγητὸν κάνῃ τὸν ἀδελφόν μου νὰ πέσῃ , δὲν θὰ φάγω κρέας ποτέ , διὰ νὰ μὴ γίνω αἰτία νὰ πέσῃ ὁ ἀδελφός μου .
Δὲν εἶμαι ἀπόστολος ; Δὲν εἶμαι ἐλεύθερος ; Δὲν εἶδα τὸν Ἰησοῦν Χριστὸν τὸν Κύριόν μας ; Δὲν εἶσθε σεῖς τὸ ἔργον μου ἐν Κυρίῳ ;
Ἐὰν δι᾽ ἄλλους δὲν εἶμαι ἀπόστολος , εἶμαι τοὐλάχιστον γιὰ σᾶς , διότι σεῖς εἶσθε ἡ σφραγίδα τῆς ἀποστολῆς μου ἐν Κυρίῳ .
Αὐτὴ εἶναι ἡ ὑπεράσπισίς μου πρὸς ἐκείνους ποὺ μὲ ἐπικρίνουν .
Μήπως δὲν ἔχομεν ἐξουσίαν νὰ φᾶμε καὶ νὰ πιοῦμε ;
Μήπως δὲν ἔχομεν ἐξουσίαν νὰ περιφέρωμεν γυναῖκα χριστιανήν , ὅπως καὶ οἱ ἄλλοι ἀπόστολοι καὶ οἱ ἀδελφοὶ τοῦ Κυρίου καὶ ὁ Κηφᾶς ;
Ἢ μόνον ἐγὼ καὶ ὁ Βαρνάβας δὲν ἔχομεν ἐξουσίαν νὰ μὴ ἐργαζώμεθα ;
Ποιός ποτὲ ὑπηρετεῖ εἰς τὸν στρατὸν μὲ δικά του ἔξοδα ; Ποιός φυτεύει ἀμπέλι καὶ δὲν τρώγει ἀπὸ τὸν καρπόν του ; Ἢ ποιός βόσκει ποίμνην καὶ δὲν τρώγει ἀπὸ τὸ γάλα τῆς ποίμνης ;
Μήπως τὰ λέγω αὐτὰ ἀνθρωπίνως σκεπτόμενος ; Δὲν τὰ λέγει καὶ ὁ νόμος ;
Εἰς τὸν νόμον τοῦ Μωϋσέως εἶναι γραμμένον , Δὲν θὰ κλείσῃς τὸ στόμα τοῦ βοδιοῦ ποὺ ἁλωνίζει . Μήπως νοιάζεται ὁ Θεὸς γιὰ τὰ βόδια ;
Ἢ μιλεῖ ἀποκλειστικὰ γιὰ μᾶς ; Πραγματικὰ γιὰ μᾶς εἶναι γραμμένον , διότι ἐκεῖνος ποὺ ὀργώνει τὴν γῆν , ὀφείλει μὲ ἐλπίδα νὰ ὀργώνῃ , καὶ ἐκεῖνος ποὺ ἁλωνίζει , νὰ ἁλωνίζῃ μὲ ἐλπίδα ὅτι θὰ ἔχῃ μέρος τοῦ καρποῦ .
Ἐὰν ἐμεῖς ἐσπείραμεν σ᾽ ἐσᾶς τὰ πνευματικά , εἶναι μεγάλο πρᾶγμα ἐὰν θερίσωμεν ἀπὸ σᾶς ὑλικὰ πράγματα ;
Ἐὰν ἄλλοι χρησιμοποιοῦν τὸ δικαίωμα νὰ μετέχουν εἰς τὰ ἀγαθά σας , δὲν τὸ ἔχομεν ἐμεῖς περισσότερον ; Δὲν ἐκάναμεν ὅμως χρῆσιν τοῦ δικαιώματος αὐτοῦ , ἀλλὰ τὰ ὑπομένομεν ὅλα , διὰ νὰ μὴ φέρωμεν κανένα ἐμπόδιον εἰς τὸ εὐαγγέλιον τοῦ Χριστοῦ .
Δὲν ξέρετε ὅτι ἐκεῖνοι ποὺ ἐκτελοῦν τὴν λατρείαν τοῦ ναοῦ τρώγουν ἀπὸ τὸν ναόν , καὶ ἐκεῖνοι ποὺ ὑπηρετοῦν εἰς τὸ θυσιαστήριον , λαμβάνουν ἕνα μέρος ἀπὸ ὅσα προσφέρονται εἰς τὸ θυσιαστήριον ;
Ἔτσι καὶ ὁ Κύριος διέταξε : ἐκεῖνοι ποὺ κηρύττουν τὸ εὐαγγέλιον νὰ ζοῦν ἀπὸ τὸ εὐαγγέλιον .
Ἐγὼ ὅμως τίποτε ἀπ᾽ αὐτὰ δὲν ἐχρησιμοποίησα . Δὲν σᾶς τὸ γράφω αὐτό , διὰ νὰ γίνῃ τὸ ἴδιο καὶ σ᾽ ἐμέ . Μοῦ εἶναι προτιμότερον νὰ πεθάνω παρὰ νὰ ματαιώσῃ κανεὶς τὸ καύχημά μου .
Ἐὰν κηρύττω τὸ εὐαγγέλιον , αὐτὸ δὲν μοῦ δίνει λόγον νὰ καυχῶμαι . Διότι μοῦ ἐπιβάλλεται ἀναγκαίως νὰ τὸ κάνω . Ἀλλοίμονόν μου , ἐὰν δὲν κηρύττω τὸ εὐαγγέλιον .
Διότι ἐὰν τὸ κάνω ἀπὸ δικήν μου θέλησιν , θὰ ἀνταμειφθῶ , ἀλλ᾽ ἐὰν ὄχι ἀπὸ δικήν μου θέλησιν , τότε εἶμαι ἐμπιστευμένος μὲ ὑπηρεσίαν .
Ποιός εἶναι λοιπὸν ὁ μισθός μου ; Τὸ νὰ κάνω ἀδάπανον τὸ εὐαγγέλιον τοῦ Χριστοῦ , ὅταν τὸ κηρύττω , καὶ νὰ μὴ χρησιμοποιήσω τὸ δικαίωμα ποὺ μοῦ δίνει τὸ εὐαγγέλιον .
Ἂν καὶ εἶμαι ἐλεύθερος ἔναντι ὅλων , ὑπεδούλωσα τὸν ἑαυτόν μου εἰς ὅλους διὰ νὰ κερδίσω τοὺς περισσοτέρους ,
καὶ ἔγινα εἰς τοὺς Ἰουδαίους σὰν Ἰουδαῖος διὰ νὰ κερδίσω Ἰουδαίους , εἰς ἐκείνους ποὺ ἦσαν ὑπὸ τὸν νὸμον , ἔγινα σὰν νὰ ἤμουν ὑπὸ τὸν νόμον διὰ νὰ κερδίσω ἐκείνους ποὺ ἦσαν ὑπὸ τὸν νόμον ,
εἰς ἐκείνους ποὺ ἦσαν ἔξω ἀπὸ τὸν νόμον σὰν νὰ ἤμουν ἔξω ἀπὸ τὸν νόμον — ἂν καὶ δὲν εἶμαι ἔξω ἀπὸ τὸν νόμον τοῦ Θεοῦ ἀλλὰ εἶμαι μέσα εἰς τὸν νόμον τοῦ Χριστοῦ — διὰ νὰ κερδίσω τοὺς ἔξω ἀπὸ τὸν νόμον .
Εἰς τοὺς ἀσθενεῖς κατὰ τὴν πίστιν ἔγινα σὰν ἀσθενὴς διὰ νὰ κερδίσω τοὺς ἀσθενεῖς , εἰς πάντας ἔγινα τὰ πάντα ὥστε μὲ κάθε τρόπον νὰ σώσω μερικούς .
Ὅλα αὐτὰ τὰ κάνω χάριν τοῦ εὐαγγελίου , διὰ νὰ γίνω συμμέτοχος εἰς αὐτό .
Δὲν ξέρετε ὅτι οἱ δρομεῖς εἰς τὸ στάδιον τρέχουν μὲν ὅλοι , ἀλλὰ ἕνας παίρνει τὸ βραβεῖον ; Νὰ τρέχετε κατὰ τέτοιον τρόπον ὥστε νὰ νικήσετε .
Καθένας ποὺ ἀγωνίζεται ἐγκρατεύεται εἰς ὅλα . Ἐκεῖνοι μὲν διὰ νὰ πάρουν στεφάνι φθαρτόν , ἐμεῖς δὲ ἄφθαρτον .
Ἐγὼ τρέχω ὄχι ἄσκοπα , πυγμαχῶ ὄχι σὰν νὰ γρονθοκοπῶ τὸν ἀέρα ,
ἀλλὰ σκληραγωγῶ τὸ σῶμά μου καὶ τὸ μεταχειρίζομαι σὰν δοῦλον ἀπὸ φόβον μήπως , ἐνῷ εἰς ἄλλους ἐκήρυξα , ἐγὼ ὁ ἴδιος θεωρηθῶ ἀποτυχών .
Θέλω νὰ ξέρετε , ἀδελφοί , ὅτι οἱ πατέρες μας ἦσαν ὅλοι κάτω ἀπὸ τὴν νεφέλην καὶ ὅλοι ἐπέρασαν μέσα ἀπὸ τὴν θάλασσαν ,
καὶ ὅλοι ἐβαπτίσθησαν εἰς τὸν Μωϋσῆν μέσα εἰς τὴν νεφέλην καὶ εἰς τὴν θάλασσαν ,
καὶ ὅλοι ἔφαγαν τὴν ἴδια πνευματικὴν τροφήν ,
καὶ ὅλοι ἤπιαν τὸ ἴδιο πνευματικὸν ποτόν . Διότι ἔπιναν ἀπὸ πνευματικὴν πέτραν ποὺ τοὺς ἀκολουθοῦσε , ἡ δὲ πέτρα ἦτο ὁ Χριστός .
Καὶ ὅμως μὲ τοὺς περισσοτέρους ἀπὸ αὐτοὺς ὁ Θεὸς δὲν εὐαρεστήθηκε · διὰ τοῦτο ἐστρώθησαν κατὰ γῆς εἰς τὴν ἔρημον .
Αὐτὰ τὰ γεγονότα εἶναι παραδείγματα γιὰ μᾶς , διὰ νὰ μὴ ἐπιθυμοῦμε τὰ κακά , ὅπως καὶ ἐκεῖνοι ἐπεθύμησαν .
Μὴ γίνεσθε εἰδωλολάτραι καθὼς μερικοὶ ἀπὸ αὐτούς , ὅπως εἶναι γραμμένον , Ἐκάθησεν ὁ λαὸς νὰ φάγῃ καὶ νὰ πιῇ καὶ ἐσηκώθησαν νὰ διασκεδάσουν .
Οὔτε νὰ πορνεύωμεν καθὼς μερικοὶ ἀπὸ αὐτοὺς ἐπόρνευσαν καὶ ἔπεσαν σὲ μιὰ ἡμέρα εἴκοσι τρεῖς χιλιάδες .
Οὔτε νὰ πειράζωμεν τὸν Χριστόν , καθὼς καὶ μερικοὶ ἀπὸ αὐτοὺς ἐπείραξαν καὶ ἐθανατώθηκαν ἀπὸ τὰ φίδια .
Οὔτε νὰ γογγύζετε , καθὼς μερικοὶ ἀπὸ αὐτοὺς ἐγόγγυσαν καὶ ἐθανατώθηκαν ἀπὸ τὸν ἐξολοθρευτήν .
Ὅλα δὲ αὐτὰ ποὺ συνέβαιναν εἰς ἐκείνους , ἦσαν συμβολικὰ καὶ ἐγράφησαν διὰ νὰ νουθετήσουν ἐμᾶς , εἰς τοὺς ὁποίους ἔφθασε τὸ τέλος τῶν αἰώνων .
Ὥστε ἐκεῖνος ποὺ νομίζει ὅτι στέκεται , ἂς προσέξῃ μήπως πέσῃ .
Δὲν σᾶς ἔχει καταλάβει δοκιμασία μεγαλύτερη ἀπὸ τὴν συνήθη σὲ ἀνθρώπους . Ὁ Θεὸς εἶναι πιστὸς καὶ δὲν θὰ σᾶς ἀφήσῃ νὰ δοκιμασθῆτε περισσότερον ἀπὸ ὅ , τι μπορεῖτε νὰ βαστάξετε , ἀλλὰ μαζὶ μὲ τὴν δοκιμασίαν θὰ δώσῃ καὶ τὴν διέξοδον , διὰ νὰ μπορέσετε νὰ βαστάξετε .
Διὰ τοῦτο , ἀγαπητοί μου , ἀποφεύγετε τὴν εἰδωλολατρείαν .
Μιλῶ σὰν σὲ φρονίμους ἀνθρώπους · κρίνατε σεῖς αὐτὸ ποὺ λέγω .
Τὸ ποτήριον τῆς εὐλογίας , τὸ ὁποῖον εὐλογοῦμεν , δὲν εἶναι κοινωνία τοῦ αἵματος τοῦ Χριστοῦ ; Ὁ ἄρτος , τὸν ὁποῖον κόπτομεν , δὲν εἶναι κοινωνία τοῦ σώματος τοῦ Χριστοῦ ;
Ἐπειδὴ ἕνας εἶναι ὁ ἄρτος , καὶ ἐμεῖς οἱ πολλοὶ εἴμεθα ἕνα σῶμα , διότι ὅλοι ἀπὸ τὸν ἕνα ἄρτον μετέχομεν .
Προσέξατε τοὺς Ἰουδαίους . Ἐκεῖνοι ποὺ τρώγουν τὰς θυσίας δὲν εἶναι συμμέτοχοι εἰς τὸ θυσιαστήριον ;
Τί ἐννοῶ λοιπόν ; Ὅτι τὸ εἴδωλον εἶναι κάτι ; Ἢ ὅτι τὸ κρέας τῶν θυσιῶν εἰς τὰ εἴδωλα εἶναι κάτι ;
Ὄχι , ἀλλὰ ἐκεῖνο ποὺ τὰ ἔθνη θυσιάζουν , τὸ θυσιάζουν εἰς τὰ δαιμόνια καὶ ὄχι εἰς τὸν Θεόν · δὲν θέλω δὲ νὰ ἔχετε ἐπικοινωνίαν μὲ τὰ δαιμόνια .
Δὲν μπορεῖτε νὰ πίνετε τὸ ποτήριον τοῦ Κυρίου καὶ τὸ ποτήριον τῶν δαιμονίων . Δὲν μπορεῖτε νὰ μετέχετε εἰς τὴν τράπεζαν τοῦ Κυρίου καὶ εἰς τὴν τράπεζαν τῶν δαιμονίων .
Ἢ μήπως θέλομεν νὰ προκαλέσωμεν τὴν ζηλοτυπίαν τοῦ Κυρίου ; Μήπως εἴμεθα ἰσχυρότεροι ἀπὸ αὐτόν ;
Ὅλα μοῦ ἐπιτρέπονται , ἀλλὰ ὅλα δὲν συμφέρουν . Ὅλα μοῦ ἐπιτρέπονται , ἀλλὰ ὅλα δὲν εἶναι ἐποικοδομητικά .
Κανεὶς νὰ μὴ ζητῇ τὸ δικό του συμφέρον , ἀλλὰ ὁ καθένας τὸ συμφέρον τοῦ ἄλλου .
Κάθε τι ποὺ πωλεῖται εἰς τὸ κρεωπωλεῖον , τρώγετέ το , χωρὶς νὰ ἐξετάζετε τίποτε κινούμενοι ἀπὸ λόγους συνειδήσεως ,
διότι τοῦ Κυρίου εἶναι ἡ γῆ καὶ ὅλα ποὺ εἶναι σ᾽ αὐτήν .
Ἐὰν κάποιος ἀπὸ τοὺς ἀπίστους σᾶς προσκαλέσῃ καὶ θέλετε νὰ πᾶτε , τρώγετε ὅ , τι σᾶς παραθέσουν , χωρὶς νὰ ἐξετάζετε τίποτε κινούμενοι ἀπὸ λόγους συνειδήσεως .
Ἀλλ᾽ ἐὰν κάποιος σᾶς πῇ : « Αὐτὸ εἶναι κρέας ἀπὸ θυσίας εἰς τὰ εἴδωλα » , τότε νὰ μὴ τὸ φᾶτε , χάριν ἐκείνου ποὺ σᾶς τὸ εἶπε καὶ χάριν τῆς συνειδήσεως .
Συνείδησιν δὲ ἐννοῶ ὄχι τὴν δικήν σου ἀλλὰ τὴν συνείδησιν τοῦ ἄλλου . Γιατί ἡ ἐλευθερία μου νὰ κρίνεται ἀπὸ τὴν συνείδησιν ἄλλου ;
Ἐὰν ἐγὼ μετέχω σὲ κάτι μὲ εὐχαριστίαν , γιατί νὰ κακολογοῦμαι δι᾽ ἐκεῖνο , διὰ τὸ ὁποῖον ἐγὼ εὐχαριστῶ ;
Εἴτε λοιπὸν τρώγετε εἴτε πίνετε εἴτε κάνετε κάτι , ὅλα νὰ τὰ κάνετε διὰ τὴν δόξαν τοῦ Θεοῦ .
Μὴ γίνεσθε αἰτία πτώσεως οὔτε εἰς τοὺς Ἰουδαίους οὔτε εἰς τοὺς ἐθνικοὺς οὔτε εἰς τὴν ἐκκλησίαν τοῦ Θεοῦ ,
καθὼς καὶ ἐγὼ ἀρέσω εἰς ὅλους καθ᾽ ὅλα καὶ δὲν ζητῶ τὸ δικό μου συμφέρον ἀλλὰ τὸ συμφέρον τῶν πολλῶν , διὰ νὰ σωθοῦν .
Μιμηταί μου γίνεσθε , ὅπως εἶμαι καὶ ἐγὼ τοῦ Χριστοῦ .
Σᾶς ἐπαινῶ , ἀδελφοί , διότι εἰς ὅλα μὲ θυμᾶσθε καὶ κρατεῖτε τὰς παραδόσεις , ὅπως σᾶς τὰς παρέδωκα .
Ἀλλὰ θέλω νὰ ξέρετε ὅτι ἡ κεφαλὴ κάθε ἀνδρὸς εἶναι ὁ Χριστός , κεφαλὴ δὲ τῆς γυναίκας ὁ ἄνδρας , κεφαλὴ δὲ τοῦ Χριστοῦ ὁ Θεός .
Κάθε ἄνδρας ποὺ προσεύχεται ἢ προφητεύει μὲ σκεπασμένην τὴν κεφαλήν του , ντροπιάζει τὴν κεφαλήν του .
Καὶ κάθε γυναῖκα ποὺ προσεύχεται ἢ προφητεύει μὲ ἀκάλυπτη τὴν κεφαλήν , ντροπιάζει τὴν κεφαλήν της · αὐτὴ εἶναι ἕνα καὶ τὸ αὐτὸ πρᾶγμα μὲ μίαν ξυρισμένην .
Ἐὰν μία γυναῖκα δὲν ἔχῃ κάλυμμα , τότε ἂς κόψῃ καὶ τὰ μαλλιά της . Ἀλλ᾽ ἐὰν εἶναι ἀτιμωτικὸν διὰ τὴν γυναῖκα νὰ κόψῃ τὰ μαλλιά της ἢ νὰ ξυρισθῇ , τότε ἂς ἔχῃ κάλυμμα .
Ὁ ἄνδρας δὲν πρέπει νὰ σκεπάζῃ τὴν κεφαλήν του , ἐπειδὴ εἶναι εἰκόνα καὶ δόξα τοῦ Θεοῦ , ἐνῷ ἡ γυναῖκα εἶναι δόξα τοῦ ἀνδρός .
Διότι δὲν ἔγινε ὁ ἄνδρας ἀπὸ τὴν γυναῖκα , ἀλλὰ ἡ γυναῖκα ἀπὸ τὸν ἄνδρα .
Καὶ δὲν ἐδημιουργήθηκε ὁ ἄνδρας διὰ τὴν γυναῖκα , ἀλλὰ ἡ γυναῖκα διὰ τὸν ἄνδρα .
Διὰ τοῦτο πρέπει ἡ γυναῖκα νὰ ἔχῃ ἐπάνω εἰς τὴν κεφαλήν της κάποιο σύμβολον ὅτι τελεῖ ὑπὸ ἐξουσίαν , καὶ τοῦτο διὰ τοὺς ἀγγέλους .
Καὶ ὅμως , ἐν Κυρίῳ οὔτε ὁ ἄνδρας εἶναι ἀνεξάρτητος ἀπὸ τὴν γυναῖκα , οὔτε ἡ γυναῖκα ἀπὸ τὸν ἄνδρα .
Διότι ὅπως ἡ γυναῖκα ἔγινε ἀπὸ τὸν ἄνδρα , ἔτσι καὶ ὁ ἄνδρας γεννᾶται διὰ τῆς γυναίκας , τὰ πάντα δὲ προέρχονται ἀπὸ τὸν Θεόν .
Κρίνατε μόνοι σας . Εἶναι πρέπον νὰ προσεύχεται πρὸς τὸν Θεὸν γυναῖκα χωρὶς κάλυμμα ;
Καὶ αὐτὴ ἡ φύσις δὲν σᾶς διδάσκει ὅτι ἐὰν ὁ ἄνδρας ἔχῃ μακρυὰ μαλλιά , δὲν εἶναι τιμητικὸν γι᾽ αὐτόν ,
ἐνῷ ἐὰν ἡ γυναῖκα ἔχῃ μακρυὰ μαλλιά , αὐτὸ εἶναι δόξα γι᾽ αὐτήν ; Διότι τὰ μακρυὰ μαλλιὰ τῆς ἔχουν δοθῆ γιὰ κάλυμμα .
Ἐὰν θέλῃ κανεὶς νὰ εἶναι φιλόνεικος , ἐμεῖς τέτοιαν συνήθειαν δὲν ἔχομεν , οὔτε αἱ ἐκκλησίαι τοῦ Θεοῦ .
Δίδοντας τὰς ἀκολούθους ὁδηγίας δὲν σᾶς ἐπαινῶ , διότι μαζεύεσθε ὄχι πρὸς τὸ καλύτερον ἀλλὰ πρὸς τὸ χειρότερον .
Πρῶτον , ἀκούω ὅτι ὅταν μαζεύεσθε ὡς ἐκκλησία , ὑπάρχουν μεταξύ σας διαιρέσεις καὶ ἕνα μέρος τὸ πιστεύω ,
διότι πρέπει νὰ ὑπάρχουν καὶ διχογνωμίαι μεταξύ σας διὰ νὰ γίνουν φανεροὶ μεταξύ σας οἱ γνήσιοι .
Ὅταν λοιπὸν μαζεύεσθε ὅλοι μαζί , δὲν τρώγετε κυριακὸν δεῖπνον ,
διότι ὁ καθένας σπεύδει νὰ προλάβῃ νὰ φάγῃ τὸ δικό του φαγητὸν καὶ ὁ ἕνας πεινάει καὶ ὁ ἄλλος μεθάει .
Δὲν ἔχετε σπίτια , διὰ νὰ τρῶτε καὶ νὰ πίνετε ; Ἢ καταφρονεῖτε τὴν ἐκκλησίαν τοῦ Θεοῦ καὶ ντροπιάζετε ἐκείνους ποὺ δὲν ἔχουν φαγητά ; Τί νὰ σᾶς πῶ ; Νὰ σᾶς ἐπαινέσω γι᾽ αὐτό ; Δὲν σᾶς ἐπαινῶ .
Διότι ἐγὼ παρέλαβα ἀπὸ τὸν Κύριον ὅ , τι καὶ σᾶς παρέδωκα . Ὅτι ὁ Κύριος Ἰησοῦς κατὰ τὴν νύχτα ποὺ θὰ παρεδίδετο , ἔλαβε ἄρτον
καὶ ἀφοῦ ἀνέπεμψε εὐχαριστίας , τὸν ἔκοψε καὶ εἶπε : « Λάβετε φάγετε , τοῦτο εἶναι τὸ σῶμά μου , τὸ ὁποῖον τεμαχίζεται γιὰ σᾶς . Τοῦτο κάνετε εἰς τὴν ἀνάμνησίν μου » .
Ἐπίσης ἐπῆρε καὶ τὸ ποτήριον , μετὰ τὸ δεῖπνον , καὶ εἶπε : « Τοῦτο τὸ ποτήριον εἶναι ἡ νέα διαθήκη σφραγισμένη μὲ τὸ αἷμά μου . Τοῦτο νὰ κάνετε , ὁσάκις τὸ πίνετε , εἰς τὴν ἀνάμνησίν μου » .
Διότι κάθε φορὰν ποὺ τρώγετε τὸν ἄρτον τοῦτον καὶ πίνετε ἀπὸ τὸ ποτήριον τοῦτο , διακηρύσσετε τὸν θάνατον τοῦ Κυρίου ἕως ὅτου ἔλθῃ .
Ὥστε ὅποιος τρώγει τὸν ἄρτον τοῦτον ἢ πίνει ἀπὸ τὸ ποτήριον τοῦ Κυρίου χωρὶς νὰ εἶναι ἄξιος , θὰ εἶναι ἔνοχος ἔναντι τοῦ σώματος καὶ τοῦ αἵματος τοῦ Κυρίου .
Ἂς ἐξετάζῃ ὁ ἄνθρωπος τὸν ἑαυτόν του καὶ ἔτσι ἂς τρώγῃ ἀπὸ τὸν ἄρτον καὶ ἂς πίνῃ ἀπὸ τὸ ποτήριον ,
διότι ἐκεῖνος ποὺ τρώγει καὶ πίνει κατὰ τρόπον ἀνάξιον , τρώγει καὶ πίνει τὴν καταδίκην τοῦ ἑαυτοῦ του , ἐπειδὴ δὲν διακρίνει τὸ σῶμα τοῦ Κυρίου .
Διὰ τοῦτο μεταξύ σας ὑπάρχουν πολλοὶ ἀδύνατοι καὶ ἄρρωστοι καὶ ἀρκετοὶ ἐπέθαναν .
Ἐὰν ὅμως ἐκρίναμεν τοὺς ἑαυτούς μας ὅπως πρέπει , δὲν θὰ ἐκρινόμεθα .
Ἀλλ᾽ ὅταν κρινώμεθα ὑπὸ τοῦ Κυρίου , παιδαγωγούμεθα , διὰ νὰ μὴ κατακριθοῦμε μαζὶ μὲ τὸν κόσμον .
Ὥστε , ἀδελφοί μου , ὅταν μαζεύεσθε διὰ νὰ φάγετε , περιμένετε ὁ ἕνας τὸν ἄλλον ,
καὶ ἐὰν κανεὶς πεινᾷ , ἂς τρώγῃ εἰς τὸ σπίτι του , διὰ νὰ μὴ καταλήξῃ ἡ συγκέντρωσίς σας εἰς καταδίκην . Τὰ λοιπὰ θὰ τὰ κανονίσω , ὅταν ἔλθω .
Ὡς πρὸς τὰ πνευματικὰ χαρίσματα , ἀδελφοί , δὲν θέλω νὰ εὑρίσκεσθε εἰς ἄγνοιαν .
Ξέρετε ὅτι ὅταν ἤσαστε εἰδωλολάτραι , ἐφέρεσθε πρὸς τὰ βωβὰ εἴδωλα , σὰν νὰ σᾶς ἐτραβοῦσαν .
Διὰ τοῦτο σᾶς κάνω γνωστὸν ὅτι κανεὶς ποὺ μιλεῖ διὰ τοῦ Πνεύματος τοῦ Θεοῦ δὲν λέγει ἀνάθεμα τὸν Ἰησοῦν , καὶ κανεὶς δὲν μπορεῖ νὰ πῇ Κύριον τὸν Ἰησοῦν παρὰ διὰ τοῦ Πνεύματος τοῦ Ἁγίου .
Ὑπάρχουν βέβαια ποικιλίαι χαρισμάτων , ἀλλὰ τὸ Πνεῦμα εἶναι τὸ ἴδιο ,
ὑπάρχουν καὶ ποικιλίαι ὑπηρεσιῶν , ἀλλ᾽ ὁ Κύριος εἶναι ὁ ἴδιος ,
καὶ διάφορα εἴδη ἐνεργειῶν ὑπάρχουν , ἀλλ᾽ ὁ Θεὸς εἶναι ὁ ἴδιος ποὺ ἐνεργεῖ ὅλα εἰς ὅλους .
Εἰς τὸν καθένα δίδεται ἡ φανέρωσις τοῦ Πνεύματος γιὰ κάποιο καλό .
Εἰς τὸν ἕνα δίδεται διὰ τοῦ Πνεύματος λόγος σοφίας , εἰς ἄλλον λόγος γνώσεως κατὰ τὸ αὐτὸ Πνεῦμα ,
εἰς ἄλλον πίστις διὰ τοῦ αὐτοῦ Πνεύματος , εἰς ἄλλον χαρίσματα θεραπειῶν διὰ τοῦ αὐτοῦ Πνεύματος ,
εἰς ἄλλον θαυματουργικαὶ δυνάμεις , εἰς ἄλλον προφητικὸν χάρισμα , εἰς ἄλλον τὸ νὰ διακρίνῃ τὰ πνεύματα , εἰς ἄλλον διάφορα εἴδη γλωσσολαλιᾶς , εἰς ἄλλον ἡ ἑρμηνεία γλωσσῶν .
Ὅλα αὐτὰ ἐνεργεῖ τὸ ἕνα καὶ τὸ αὐτὸ Πνεῦμα , τὸ ὁποῖον τὰ διανέμει εἰς τὸν καθένα ἰδιαιτέρως ὅπως αὐτὸ θέλει .
Ὅπως ἀκριβῶς τὸ σῶμα εἶναι ἕνα , ἀλλὰ ἔχει πολλὰ μέλη , ὅλα δὲ τὰ μέλη τοῦ σώματος , ἂν καὶ εἶναι πολλά , ἀποτελοῦν ἕνα σῶμα , ἔτσι καὶ ὁ Χριστός .
Διότι εἰς ἕνα Πνεῦμα ὅλοι ἐμεῖς ἐβαπτισθήκαμε καὶ ἐγίναμε ἕνα σῶμα , εἴτε Ἰουδαῖοι εἴτε Ἕλληνες , εἴτε δοῦλοι εἴτε ἐλεύθεροι , καὶ ὅλοι μὲ ἕνα Πνεῦμα ἐποτισθήκαμε .
Τὸ σῶμα δὲν εἶναι ἕνα μέλος ἀλλὰ πολλά .
Ἐὰν πῇ τὸ πόδι : « Ἐπειδὴ δὲν εἶμαι χέρι , δὲν ἀνήκω εἰς τὸ σῶμα » , μήπως παύει μὲ τοῦτο νὰ εἶναι ἀπὸ τὰ μέλη τοῦ σώματος ;
Καὶ ἐὰν πῇ τὸ αὐτί : « Ἐπειδὴ δὲν εἶμαι μάτι , δὲν ἀνήκω εἰς τὸ σῶμα » , μήπως παύει μὲ τοῦτο νὰ εἶναι ἀπὸ τὰ μέλη τοῦ σώματος ;
Ἐὰν ὁλόκληρον τὸ σῶμα ἦτο μάτι , ποῦ θὰ ἦτο ἡ ἀκοή ; Καὶ ἂν ὁλόκληρον ἦτο ἀκοή , ποῦ ἡ ὄσφρησις ;
Εἰς τὴν πραγματικότητα , ὁ Θεὸς ἐτοποθέτησε τὸ καθένα ἀπὸ τὰ μέλη εἰς τὸ σῶμα , καθὼς ἠθέλησε .
Ἐὰν ὅλα ἦσαν ἕνα μέλος , ποῦ θὰ ἦτο τὸ σῶμα ;
Τώρα ὑπάρχουν πολλὰ μέλη , ἀλλὰ ἕνα σῶμα .
Δὲν μπορεῖ τὸ μάτι νὰ πῇ εἰς τὸ χέρι : « Δὲν σὲ ἔχω ἀνάγκη » , ἢ τὸ κεφάλι εἰς τὰ πόδια : « Δὲν σᾶς ἔχω ἀνάγκη » .
Ἀντιθέτως , τὰ μέλη ποὺ φαίνονται ὅτι εἶναι ἀσθενέστερα , εἶναι ἀναγκαῖα ·
καὶ ἐκεῖνα τὰ μέλη τοῦ σώματος ποὺ τὰ θεωροῦμεν ὀλιγώτερον ἄξια τιμῆς , εἰς αὐτὰ προσδίδομεν μεγαλύτερην τιμήν , καὶ τὰ μὴ παρουσιάσιμα ἔχουν μεγαλύτερην εὐπρέπειαν .
Ἐνῷ τὰ παρουσιάσιμα δὲν ἔχουν ἀνάγκην ἀπὸ τίποτε . Ὁ Θεὸς ὅμως συνανέμιξε τὸ σῶμα καὶ ἔδωσε μεγαλύτερην τιμὴν εἰς τὸ μέλος ποὺ τὴν στερεῖται ,
διὰ νὰ μὴ ὑπάρχῃ διαίρεσις εἰς τὸ σῶμα , ἀλλὰ νὰ ἔχουν τὰ μέλη τὴν ἴδια φροντίδα τὸ ἕνα διὰ τὸ ἄλλο .
Ἐὰν ἕνα μέλος πάσχῃ , συμπάσχουν ὅλα τὰ μέλη · ἐὰν ἕνα μέλος τιμᾶται , χαίρουν μαζὶ ὅλα τὰ μέλη .
Σεῖς εἶσθε σῶμα τοῦ Χριστοῦ , καὶ ὁ καθένας εἶναι μέλος τοῦ σώματος .
Καὶ ὁ Θεὸς ἐτοποθέτησε εἰς τὴν ἐκκλησίαν πρῶτον ἀποστόλους , δεύτερον προφήτας , τρίτον διδασκάλους , ἔπειτα ἔρχονται αἱ θαυματουργικαὶ δυνάμεις , ἔπειτα τὰ θεραπευτικὰ χαρίσματα , παροχαὶ βοηθείας , διοικητικαὶ ἱκανότητες , διάφορα εἴδη γλωσσολαλιῶν .
Μήπως εἶναι ὅλοι ἀπόστολοι ; Μήπως εἶναι ὅλοι προφῆται ; Μήπως εἶναι ὅλοι διδάσκαλοι ; Μήπως ὅλοι ἔχουν θαυματουργικὰς δυνάμεις ;
Μήπως ὅλοι ἔχουν θεραπευτικὰ χαρίσματα ; Μήπως ὅλοι ἔχουν τὴν γλωσσολαλιά ; Μήπως ὅλοι διερμηνεύουν ;
Νὰ ἔχετε δὲ ζῆλον πρὸς τὰ χαρίσματα τὰ ἀνώτερα . Καὶ τώρα θὰ σᾶς δείξω ἕνα ὑπέροχον δρόμον .

Ἐὰν μιλῶ τὰς γλώσσας τῶν ἀνθρώπων καὶ τῶν ἀγγέλων , ἀλλὰ δὲν ἔχω ἀγάπην , ἔγινα χαλκὸς ποὺ δίνει ἤχους ἢ κύμβαλον ποὺ βγάζει κρότους .
Καὶ ἐὰν ἔχω χάρισμα προφητείας καὶ γνωρίζω ὅλα τὰ μυστήρια καὶ ὅλην τὴν γνῶσιν , καὶ ἐὰν ἔχω ὅλην τὴν πίστιν , ὥστε νὰ μεταθέτω βουνά , ἀλλὰ δὲν ἔχω ἀγάπην , δὲν εἶμαι τίποτε .
Καὶ ἐὰν μοιράσω σὲ ἐλεημοσύνες ὅλην μου τὴν περιουσίαν , καὶ ἐὰν παραδώσω τὸ σῶμά μου διὰ νὰ καῇ , ἀλλὰ δὲν ἔχω ἀγάπην , καμμίαν ὠφέλειαν δὲν ἔχω .
Ἡ ἀγάπη εἶναι μακρόθυμη , εἶναι γεμάτη ἀπὸ εὐμένειαν , ἡ ἀγάπη δὲν εἶναι ζηλότυπη , ἡ ἀγάπη δὲν καυχᾶται , δὲν εἶναι ὑπερήφανη ,
δὲν κάνει ἀσχημίες , δὲν ζητεῖ τὸ συμφέρον της , δὲν ἐρεθίζεται , δὲν λογαριάζει τὸ κακόν ,
δὲν χαίρει διὰ τὸ κακόν , ἀλλά συγχαίρει εἰς τὴν ἀλήθειαν ,
ὅλα τὰ ἀνέχεται , ὅλα τὰ πιστεύει , ἐλπίζει γιὰ τὸ κάθε τι , ὑπομένει τὸ κάθε τι .
Ἡ ἀγάπη ποτὲ δὲν θὰ παύσῃ νὰ ὑπάρχῃ . Ἐὰν εἶναι προφητεῖαι , θὰ καταργηθοῦν · ἐὰν εἶναι γλῶσσαι , θὰ παύσουν · ἐὰν εἶναι γνῶσις , θὰ καταργηθῇ .
Διότι μερικὴν γνῶσιν ἔχομεν καὶ μερικὴν προφητείαν .
Ἀλλ᾽ ὅταν ἔλθῃ τὸ τέλειον , τότε τὸ μερικὸν θὰ καταργηθῇ .
Ὅταν ἤμουν νήπιον , ἐμιλοῦσα σὰν νήπιον , ἐσκεπτόμουν σὰν νήπιον , ἐσυλλογιζόμουν σὰν νήπιον . Ὅταν ἔγινα ἄνδρας , κατήργησα τοὺς νηπιακοὺς τρόπους .
Τώρα βλέπομεν σὰν σὲ καθρέφτη ἀμυδρῶς , τότε ὅμως θὰ βλέπωμεν πρόσωπον πρὸς πρόσωπον . Τώρα γνωρίζω μερικῶς , ἀλλὰ τότε θὰ ἔχω πλήρη γνῶσιν , ὅπως εἶναι καὶ ἡ γνῶσις τοῦ Θεοῦ δι᾽ ἐμέ .
Ὥστε αὐτὰ τὰ τρία μένουν : πίστις , ἐλπίς , ἀγάπη · μεγαλύτερη ὅμως ἀπὸ αὐτὰ εἶναι ἡ ἀγάπη .
Νὰ ἐπιδιώκετε τὴν ἀγάπην καὶ νὰ δείχνετε ζῆλον διὰ τὰ πνευματικὰ χαρίσματα , περισσότερον δὲ διὰ νὰ προφητεύετε .
Διότι ἐκεῖνος ποὺ γλωσσολαλεῖ , δὲν μιλεῖ εἰς ἀνθρώπους ἀλλ᾽ εἰς τὸν Θεόν , ἀφοῦ κανεὶς δὲν καταλαβαίνει , λέγει δὲ μυστήρια κατ᾽ ἔμπνευσιν .
Ἐνῷ ἐκεῖνος ποὺ προφητεύει μιλεῖ εἰς ἀνθρώπους λόγια ποὺ οἰκοδομοῦν , ἐνθαρρύνουν καὶ παρηγοροῦν .
Ἐκεῖνος ποὺ γλωσσολαλεῖ , οἰκοδομεῖ τὸν ἑαυτόν του , ἐνῷ ἐκεῖνος ποὺ προφητεύει , οἰκοδομεῖ τὴν ἐκκλησίαν .
Θέλω ὅλοι νὰ γλωσσολαλῆτε , ἀλλ᾽ ἀκόμη περισσότερον νὰ προφητεύετε , διότι ἐκεῖνος ποὺ προφητεύει εἶναι μεγαλύτερος ἀπὸ ἐκεῖνον ποὺ γλωσσολαλεῖ , ἐκτὸς ἐὰν ἑρμηνεύῃ ὅσα λέγει διὰ νὰ οἰκοδομηθῇ ἡ ἐκκλησία .
Ὥστε , ἀδελφοί , ἐὰν ἔλθω σ᾽ ἐσᾶς καὶ μιλῶ γλώσσας , τί θὰ σᾶς ὠφελήσω , ἐὰν δὲν σᾶς μιλήσω ὑπὸ μορφὴν ἢ ἀποκαλύψεως ἢ γνώσεως ἢ προφητείας ἢ διδασκαλίας ;
Ἀλλὰ καὶ τὰ ἄψυχα ὄργανα τὰ ὁποῖα δίδουν ἦχον , εἴτε φλογέρα εἶναι εἴτε κιθάρα , ἐὰν δὲν κάνουν διάκρισιν τῶν τόνων , πῶς θὰ γνωρισθῇ ἐκεῖνο ποὺ παίζεται μὲ τὴν φλογέρα ἢ τὴν κιθάρα ;
Ἐὰν ἡ σάλπιγγα δώσῃ ἀκατάληπτον ἦχον , ποιός θὰ παρασκευασθῇ διὰ πόλεμον ;
Ἔτσι καὶ σεῖς , ἐὰν μὲ τὴν γλωσσολαλιὰ δὲν δώσετε κάποιον κατανοητὸν λόγον , πῶς θὰ καταλάβῃ ὁ ἄλλος τί λέτε ; Θὰ μιλᾶτε εἰς τὸν ἀέρα .
Ὑπάρχουν τόσα εἴδη φωνῶν εἰς τὸν κόσμον καὶ κανένα δὲν εἶναι χωρὶς ἔννοιαν .
Ἐὰν λοιπὸν δὲν ξέρω τὴν σημασίαν τῆς φωνῆς , τότε θὰ εἶμαι δι᾽ ἐκεῖνον ποὺ μιλεῖ ἕνας ξένος , καὶ ἐκεῖνος ποὺ μιλεῖ ξένος δι᾽ ἐμέ .
Ἔτσι καὶ σεῖς , ἀφοῦ εἶσθε ζηλωταὶ πνευματικῶν χαρισμάτων , νὰ ζητᾶτε νὰ ὑπερέχετε εἰς ἐκεῖνα ποὺ συντελοῦν εἰς τὴν οἰκοδομὴν τῆς ἐκκλησίας .
Διὰ τοῦτο ἐκεῖνος ποὺ ἔχει τὸ χάρισμα τῆς γλωσσολαλιᾶς , ἂς προσεύχεται νὰ μπορῇ νὰ διερμηνεύῃ .
Διότι ἐὰν προσεύχωμαι μὲ τέτοιαν γλῶσσαν , τὸ πνεῦμά μου προσεύχεται , ἀλλ᾽ ὁ νοῦς μου μένει ἄκαρπος .
Τί νὰ γίνεται λοιπόν ; Θὰ προσεύχωμαι μὲ τὸ πνεῦμά μου , ἀλλὰ θὰ προσεύχωμαι καὶ μὲ τὸν νοῦν μου , θὰ ψάλλω μὲ τὸ πνεῦμά μου ἀλλὰ θὰ ψάλλω καὶ μὲ τὸν νοῦν μου .
Διότι ἐὰν μὲ τὸ πνεῦμα δοξολογῇς τὸν Θεόν , τότε πῶς ἐκεῖνος ποὺ κατέχει τὴν θέσιν τοῦ ἁπλοϊκοῦ θὰ πῇ τὸ Ἀμὴν διὰ τὴν εὐχαριστίαν σου , ἀφοῦ δὲν ξέρει τί λέγεις ;
Ἐσὺ καλὰ εὐχαριστεῖς , ἀλλ᾽ ὁ ἄλλος δὲν οἰκοδομεῖται .
Εὐχαριστῶ τὸν Θεόν μου , διότι περισσότερον ἀπὸ ὅλους σας ἔχω τὸ χάρισμα τῆς γλωσσολαλιᾶς .
Ἀλλ᾽ εἰς τὴν ἐκκλησίαν προτιμῶ νὰ πῶ πέντε λόγια μὲ τὸν νοῦν μου , διὰ νὰ διδάξω καὶ ἄλλους , παρὰ μύρια λόγια μὲ τὸ χάρισμα τῆς γλωσσολαλιᾶς .
Ἀδελφοί , μὴ γίνεσθε παιδιὰ κατὰ τὸν νοῦν , ἀλλὰ νὰ εἶσθε νήπια κατὰ τὴν κακίαν , κατὰ δὲ τὸν νοῦν νὰ γίνεσθε τέλειοι .
Εἰς τὸν νόμον εἶναι γραμμένον , Μὲ ἀνθρώπους ἑτερογλώσσους καὶ μὲ χείλη ξένα θὰ μιλήσω εἰς τὸν λαὸν τοῦτον , ἀλλ᾽ οὔτε κατ᾽ αὐτὸν τὸν τρόπον θὰ μὲ ἀκούσουν , λέγει ὁ Κύριος .
Ὥστε αἱ γλωσσολαλιαὶ εἶναι σημεῖον ὄχι δι᾽ ἐκείνους ποὺ πιστεύουν ἀλλὰ διὰ τοὺς ἀπίστους , ἡ προφητεία ὅμως εἶναι ὄχι διὰ τοὺς ἀπίστους ἀλλὰ δι᾽ ἐκείνους ποὺ πιστεύουν .
Ἐὰν λοιπὸν συνέλθῃ ὅλη ἡ ἐκκλησία εἰς τὸ ἴδιο μέρος καὶ ὅλοι γλωσσολαλοῦν , καὶ μποῦν μέσα ἁπλοϊκοὶ ἄνθρωποι ἢ ἄπιστοι , δὲν θὰ ποῦν ὅτι εἶσθε τρελλοί ;
Ἀλλ᾽ ἐὰν ὅλοι προφητεύουν καὶ μπῇ κάποιος ἄπιστος ἢ ἁπλοϊκός , τότε αὐτὸς ἐλέγχεται ἀπὸ ὅλους , ἐξετάζεται ἀπὸ ὅλους ,
καὶ ἔτσι τὰ κρυφὰ τῆς καρδιᾶς του γίνονται φανερὰ καὶ τότε θὰ πέσῃ κάτω μὲ τὸ πρόσωπον καὶ θὰ προσκυνήσῃ τὸν Θεὸν καὶ θὰ πῇ ὅτι πραγματικὰ ὁ Θεὸς εἶναι μεταξύ σας .
Τί νὰ γίνεται λοιπόν , ἀδελφοί ; Ὅταν συνέρχεσθε , ὁ καθένας ἀπὸ σᾶς εἴτε ψαλμὸν ἔχει , εἴτε διδασκαλίαν ἔχει , εἴτε γλῶσσαν ἔχει , εἴτε ἀποκάλυψιν ἔχει , εἴτε ἑρμηνείαν ἔχει , ὅλα νὰ γίνωνται πρὸς οἰκοδομήν .
Καὶ ἐὰν κανεὶς μιλῇ γλῶσσαν , δύο ἢ τὸ πολὺ τρεῖς ἂς μιλοῦν , ὁ ἕνας μετὰ τὸν ἄλλον , ἕνας δὲ ἂς διερμηνεύῃ .
Ἀλλ᾽ ἐὰν δὲν ὑπάρχῃ διερμηνεύς , ἂς σιωπᾷ εἰς τὴν ἐκκλησίαν καὶ ἂς μιλῇ εἰς τὸν ἑαυτόν του καὶ εἰς τὸν Θεόν .
Προφῆται δύο ἢ τρεῖς ἂς μιλοῦν καὶ οἱ ἄλλοι ἂς κρίνουν .
Ἐὰν εἰς ἄλλον ποὺ κάθεται ἔλθῃ ἀποκάλυψις , ὁ πρῶτος ἂς σιωπήσῃ .
Διότι μπορεῖτε ὅλοι , ὁ καθένας χωριστά , νὰ προφητεύετε διὰ νὰ μαθαίνουν ὅλοι καὶ ὅλοι νὰ ἐνθαρρύνωνται .
Καὶ τὰ προφητικὰ πνεύματα ὑποτάσσονται εἰς τοὺς προφήτας ,
διότι ὁ Θεὸς δὲν εἶναι Θεὸς ἀκαταστασίας ἀλλὰ εἰρήνης . Ὅπως γίνεται εἰς ὅλας τὰς ἐκκλησίας τῶν ἁγίων ,
αἱ γυναῖκές σας νὰ σιωποῦν εἰς τὰς ἐκκλησίας , διότι δὲν ἐπιτρέπεται εἰς αὐτὰς νὰ μιλοῦν , ἀλλὰ νὰ ὑποτάσσωνται , καθὼς λέγει καὶ ὁ νόμος .
Καὶ ἐὰν θέλουν νὰ μάθουν κάτι , ἂς ἐρωτοῦν τοὺς ἄνδρας των εἰς τὸ σπίτι , διότι εἶναι ἐντροπὴ διὰ τὰς γυναῖκας νὰ μιλοῦν εἰς τὴν ἐκκλησίαν .
Ἢ μήπως ὁ λόγος τοῦ Θεοῦ ἔχει ξεκινήσει ἀπὸ σᾶς ἢ σ᾽ ἐσᾶς μόνον κατέληξε ;
Ἐὰν νομίζῃ κανεὶς ὅτι εἶναι προφήτης ἢ πνευματοφόρος , πρέπει νὰ καταλάβῃ ὅτι αὐτὰ ποὺ σᾶς γράφω εἶναι ἐντολαὶ τοῦ Κυρίου .
Ἀλλ᾽ ἐὰν κανεὶς τὸ ἀγνοῇ , ἂς τὸ ἀγνοῇ .
Ὥστε , ἀδελφοί , νὰ ποθῆτε μὲ ζῆλον τὸ νὰ προφητεύετε καὶ τὴν γλωσσολαλιὰ μὴ ἀπαγορεύετε .
Ἂς γίνωνται ὅλα μὲ εὐπρέπειαν καὶ μὲ τάξιν .
Σᾶς ὑπενθυμίζω , ἀδελφοί , τὸ εὐαγγέλιον ποὺ σᾶς ἐκήρυξα , τὸ ὁποῖον καὶ παραλάβατε , εἰς τὸ ὁποῖον καὶ στέκεσθε ,
διὰ τοῦ ὁποίου καὶ σώζεσθε , ἐὰν τὸ κρατᾶτε στερεά , ὅπως σᾶς τὸ ἐκήρυξα , ἐκτὸς ἐὰν μάταια ἐπιστέψατε .
Σᾶς παρέδωκα δηλαδὴ ἐν πρώτοις ἐκεῖνο , τὸ ὁποῖον καὶ παρέλαβα , ὅτι ὁ Χριστὸς ἐπέθανε διὰ τὰς ἁμαρτίας μας σύμφωνα μὲ τὰς γραφάς ,
ὅτι ἐτάφη , ὅτι ἀναστήθηκε τὴν τρίτην ἡμέραν σύμφωνα μὲ τὰς γραφὰς
καὶ ὅτι ἐμφανίσθηκε εἰς τὸν Κηφᾶν , ἔπειτα εἰς τοὺς δώδεκα ,
ἔπειτα ἐμφανίσθηκε , μιὰ φορά , σὲ πάνω ἀπὸ πεντακόσιους ἀδελφούς , ἀπὸ τοὺς ὁποίους οἱ περισσότεροι ζοῦν μέχρι σήμερα , ἀλλὰ μερικοὶ ἐκοιμήθησαν .
Ἔπειτα ἐμφανίσθηκε εἰς τὸν Ἰάκωβον , ἔπειτα σ᾽ ὅλους τοὺς ἀποστόλους ,
τελευταῖον δὲ ἀπὸ ὅλους , σὰν σὲ ἔκτρωμα , ἐμφανίσθηκε καὶ σ᾽ ἐμέ .
Ἐγὼ εἶμαι ὁ ἐλάχιστος ἀπὸ τοὺςἀποστόλους , ποὺ δὲν εἶμαι ἄξιος νὰ ὀνομάζωμαι ἀπόστολος , διότι κατεδίωξα τὴν ἐκκλησίαν τοῦ Θεοῦ .
Ἀλλὰ μὲ τὴν χάριν τοῦ Θεοῦ εἶμαι ἐκεῖνο ποὺ εἶμαι , καὶ ἡ χάρις του σ᾽ ἐμὲ δὲν ὑπῆρξε χωρὶς ἀποτέλεσμα , ἀλλὰ περισσότερον ἀπὸ ὅλους αὐτοὺς ἐκοπίασα , ὄχι ὅμως ἐγὼ ἀλλ᾽ ἡ χάρις τοῦ Θεοῦ ποὺ εἶναι μαζί μου .
Εἴτε λοιπὸν ἐγὼ εἴτε ἐκεῖνοι , αὐτὰ εἶναι ποὺ κηρύττομεν καὶ αὐτὰ εἶναι ποὺ ἐπιστέψατε .
Ἐὰν λοιπὸν ὁ Χριστὸς κηρύττεται ὅτι ἀναστήθηκε ἐκ νεκρῶν , πῶς λέγουν μερικοὶ μεταξύ σας ὅτι δὲν ὑπάρχει ἀνάστασις νεκρῶν ;
Ἐὰν δὲν ὑπάρχῃ ἀνάστασις νεκρῶν , τότε οὔτε ὁ Χριστὸς ἀναστήθηκε ·
καὶ ἐὰν ὁ Χριστὸς δὲν ἀναστήθηκε , τότε εἶναι χωρὶς νόημα τὸ κήρυγμά μας , εἶναι καὶ ἡ πίστις σας χωρὶς νόημα .
Γινόμεθα ἐπὶσης καὶ ψευδομάρτυρες τοῦ Θεοῦ , ἐπειδὴ ἐμαρτυρήσαμεν διὰ τὸν Θεὸν ὅτι ἀνέστησε τὸν Χριστόν , ἐνῷ δὲν τὸν ἀνέστησε , ἐὰν πραγματικὰ οἱ νεκροὶ δὲν ἀνασταίνωνται .
Διότι ἐὰν οἱ νεκροὶ δὲν ἀνασταίνωνται , τότε οὔτε ὁ Χριστὸς ἔχει ἀναστηθῆ .
Ἐὰν δὲ ὁ Χριστὸς δὲν ἔχῃ ἀναστηθῆ , δὲν ἔχει καμμίαν ἀξίαν ἡ πίστις σας · εὑρίσκεσθε ἀκόμη μέσα εἰς τὰς ἁμαρτίας σας .
Ἄρα καὶ ἐκεῖνοι ποὺ ἐπέθαναν μὲ πίστιν εἰς τὸν Χριστόν , ἔχουν χαθῆ .
Ἐὰν μόνον διὰ τὴν ζωὴν αὐτὴν ἔχωμεν ἐλπίσει εἰς τὸν Χριστόν , τότε εἴμεθα οἱ πιὸ ἀξιολύπητοι ἀπὸ ὅλους τοὺς ἀνθρώπους .
Ἀλλὰ ὁ Χριστὸς πραγματικὰ ἀναστήθηκε ἐκ νεκρῶν , ἡ πρώτη συγκομιδὴ τῶν πεθαμένων .
Διότι ἐπειδὴ διὰ μέσου ἀνθρώπου ἦλθε ὁ θάνατος , διὰ μέσου ἀνθρώπου ἦλθε καὶ ἡ ἀνάστασις τῶν νεκρῶν .
Καθὼς ἐν τῷ Ἀδὰμ ὅλοι πεθαίνουν , ἔτσι καὶ ἐν τῷ Χριστῷ ὅλοι θὰ ζωοποιηθοῦν .
Ὁ καθένας εἰς τὴν τάξιν του . Ἡ ἀρχὴ εἶναι ὁ Χριστός , ἔπειτα , κατὰ τὴν παρουσίαν του , ὅσοι εἶναι τοῦ Χριστοῦ ·
ἔπειτα ἔρχεται τὸ τέλος ὅταν θὰ παραδώσῃ τὴν βασιλείαν εἰς τὸν Θεὸν καὶ Πατέρα , ὅταν θὰ καταργήσῃ κάθε ἀρχὴν καὶ κάθε ἐξουσίαν καὶ δύναμιν .
Διότι πρέπει αὐτὸς νὰ βασιλεύῃ , ἕως ὅτου θέσῃ ὅλους τοὺς ἐχθροὺς κάτω ἀπὸ τὰ πόδια του .
Ὁ τελευταῖος ἐχθρὸς ποὺ θὰ καταργηθῇ εἶναι ὁ θάνατος .
Διότι ὅλα τὰ ὑπέταξε κάτω ἀπὸ τὰ πόδια του . Ὅταν δὲ λέγῃ ὅτι ὅλα ἔχουν ὑποταγῇ , εἶναι φανερὸν ὅτι αὐτὸ ἀποκλείει ἐκεῖνον ποὺ ὑπέταξε ὅλα εἰς αὐτόν .
Ὅταν δὲ ὑποταγοῦν ὅλα εἰς αὐτόν , τότε καὶ αὐτὸς ὁ Υἱὸς θὰ ὑποταγῇ εἰς ἐκεῖνον ποὺ ὑπέταξε ὅλα εἰς αὐτόν , διὰ νὰ εἶναι ὁ Θεὸς τὰ πάντα ἐν πᾶσι .
Ἀλλοιῶς , τί θὰ κάνουν ἐκεῖνοι ποὺ βαπτίζονται διὰ τοὺς νεκρούς ; Ἐὰν οἱ νεκροὶ δὲν ἀνασταίνωνται καθόλου , διατί λοιπὸν βαπτίζονται διὰ τοὺς νεκρούς ;
Διατί καὶ ἐμεῖς κινδυνεύομεν κάθε ὥραν ;
Κάθε ἡμέραν πεθαίνω , μά τὸ καύχημα ποὺ ἔχω γιὰ σᾶς διὰ τοῦ Χριστοῦ Ἰησοῦ τοῦ Κυρίου μας .
Ἐὰν κατὰ ἄνθρωπον ἐπολέμησα μὲ τὰ θηρία εἰς τὴν Ἔφεσον , τί ὠφελήθηκα ; Ἐὰν οἱ νεκροὶ δὲν ἀνασταίνωνται , τότε « ἂς φᾶμε καὶ ἂς πιοῦμε , διότι αὔριον θὰ πεθάνωμε » .
Μὴ πλανᾶσθε . « Κακαὶ συναναστροφαὶ διαφθείρουν τὰ καλὰ ἤθη » .
Ἐλᾶτε στὰ λογικά σας καὶ μὴ ἁμαρτάνετε . Μερικοὶ δὲν γνωρίζουν τίποτε περὶ Θεοῦ . Πρὸς ἐντροπήν σας τὸ λέγω .
Ἀλλὰ θὰ ἐρωτήσῃ κάποιος : « Πῶς ἀνασταίνονται οἱ νεκροί ; Μὲ τί εἴδους σῶμα ἔρχονται ; » .
Ἀνόητε , ἐκεῖνο ποὺ ἐσὺ σπέρνεις , δὲν παίρνει ζωήν , ἐὰν δὲν πεθάνῃ πρώτα ·
καὶ ἐκεῖνο ποὺ σπέρνεις , δὲν εἶναι τὸ σῶμα ποὺ θὰ φυτρώσῃ ἀλλὰ γυμνὸς σπόρος , εἴτε σιταριοῦ εἴτε ἄλλου ἀπὸ τοὺς λοιποὺς σπόρους ·
καὶ ὁ Θεὸς τοῦ δίνει σῶμα τῆς ἐκλογῆς του καὶ εἰς τὸν κάθε σπόρον δικό του σῶμα .
Δὲν εἶναι κάθε σάρκα ἡ ἴδια σάρκα , ἀλλ᾽ ἄλλη εἶναι ἡ σάρκα τῶν ἀνθρώπων , ἄλλη ἡ σάρκα τῶν κτηνῶν , ἄλλη τῶν ψαριῶν , ἄλλη τῶν πτηνῶν .
Ὑπάρχουν σώματα ἐπουράνια καὶ σώματα ἐπίγεια . Ἀλλ᾽ ἄλλη εἶναι ἡ λαμπρότης τῶν ἐπουρανίων , ἄλλη τῶν γηΐνων .
Ἄλλη εἶναι ἡ λαμπρότης τοῦ ἡλίου , ἄλλη τῆς σελήνης καὶ ἄλλη ἡ λαμπρότης τῶν ἀστέρων , διότι ἀστέρι ἀπὸ ἀστέρι διαφέρει κατὰ τὴν λάμψιν .
Ἔτσι εἶναι καὶ μὲ τὴν ἀνάστασιν τῶν νεκρῶν . Ἐκεῖνο ποὺ σπέρνεται εἶναι φθαρτόν , ἐκεῖνο ποὺ ἀνασταίνεται ἄφθαρτον .
Σπέρνεται ἄδοξον , ἀνασταίνεται ἔνδοξον , σπέρνεται εἰς κατάστασιν ἀδυναμίας , ἀνασταίνεται εἰς κατάστασιν δυνάμεως ,
σπέρνεται σῶμα φυσικόν , ἀνασταίνεται σῶμα πνευματικόν . Ὑπάρχει σῶμα φυσικόν , ὑπάρχει καὶ σῶμα πνευματικόν .
Ἔτσι εἶναι καὶ γραμμένον : Ἔγινε ὁ πρῶτος ἄνθρωπος , ὁ Ἀδάμ , ὂν ζωντανό · ὁ τελευταῖος Ἀδὰμ πνεῦμα ποὺ δίνει ζωήν .
Δὲν εἶναι ὅμως πρῶτον τὸ πνευματικὸν ἀλλὰ τὸ φυσικόν , ἔπειτα τὸ πνευματικόν .
Ὁ πρῶτος ἄνθρωπος ἐπλάσθηκε ἀπὸ τὴν γῆν , γήϊνος , ὁ δεύτερος ἄνθρωπος , δηλαδὴ ὁ Κύριος , εἶναι ἀπὸ τὸν οὐρανόν .
Ὅπως ἦτο ἐκεῖνος ὁ γήϊνος ἄνθρωπος , τέτοιοι εἶναι οἱ γήϊνοι , καὶ ὅπως εἶναι ὁ ἐπουράνιος , τέτοιοι εἶναι καὶ οἱ ἐπουράνιοι ,
καὶ ὅπως ἐφορέσαμεν τὴν εἰκόνα τοῦ γηΐνου , θὰ φορέσωμεν καὶ τὴν εἰκόνα τοῦ ἐπουρανίου .
Σᾶς λέγω τοῦτο , ἀδελφοί : ὅτι σάρκα καὶ αἷμα δὲν μποροῦν νὰ κληρονομήσουν τὴν βασιλείαν τοῦ Θεοῦ , οὔτε ἡ φθορὰ κληρονομεῖ τὴν ἀφθαρσίαν .
Προσέξατε , σᾶς λέγω ἕνα μυστήριον : δὲν θὰ πεθάνωμε ὅλοι , ἀλλὰ ὅλοι θὰ μεταβληθοῦμε ,
σὲ μιὰ στιγμή , σὲ μιὰ ματιά , κατὰ τὴν τελευταίαν σάλπιγγα · διότι θὰ σαλπίσῃ ἡ σάλπιγγα καὶ οἱ νεκροὶ θὰ ἀναστηθοῦν χωρὶς νὰ ὑπόκεινται πλέον εἰς φθορὰν καὶ ἐμεῖς θὰ μεταβληθοῦμε .
Διότι πρέπει αὐτὸ ποὺ εἶναι φθαρτὸν νὰ ἐνδυθῇ τὴν ἀφθαρσίαν καὶ αὐτὸ ποὺ εἶναι θνητὸν νὰ ἐνδυθῇ τὴν ἀθανασίαν .
Καὶ ὅταν αὐτὸ ποὺ εἶναι φθαρτὸν ἐνδυθῇ τὴν ἀφθαρσίαν καὶ αὐτὸ ποὺ εἶναι θνητὸν ἐνδυθῇ τὴν ἀθανασίαν , τότε θὰ ἐκπληρωθῇ ὁ λόγος ποὺ εἶναι γραμμένος : Καταβροχθίσθηκε ὁ θάνατος καὶ ἐνικήθηκε .
Ποῦ εἶναι , θάνατε , τὸ κεντρί σου ; Ποῦ εἶναι , δη , ἡ νίκη σου ;
Τὸ κεντρὶ τοῦ θανάτου εἶναι ἡ ἁμαρτία , ἡ δὲ δύναμις τῆς ἁμαρτίας ὁ νόμος .
Ἀλλ᾽ ἂς εὐχαριστοῦμε τὸν Θεόν , ποὺ μᾶς δίνει τὴν νίκην διὰ τοῦ Κυρίου μας Ἰησοῦ Χριστοῦ .
Ὥστε , ἀδελφοί μου ἀγαπητοί , γίνεσθε σταθεροί , ἀμετακίνητοι , ἐργαζόμενοι ὅλο καὶ περισσότερον εἰς τὸ ἔργον τοῦ Κυρίου πάντοτε , ἀφοῦ ξέρετε ὅτι ὁ κόπος σας ἐν Κυρίῳ δὲν εἶναι μάταιος .
Ὅσον ἀφορᾷ τὴν συνεισφορὰν διὰ τοὺς ἁγίους , νὰ κάνετε καὶ σεῖς ὅπως ὥρισα εἰς τὰς ἐκκλησίας τῆς Γαλατίας .
Κάθε πρώτην ἡμέραν τῆς ἑβδομάδος , ὁ καθένας ἀπὸ σᾶς ἂς βάζῃ κάτι κατὰ μέρος , ἀνάλογα μὲ τὰ ἔσοδά του , διὰ νὰ μὴ γίνωνται ἔρανοι , ὅταν ἔλθω .
Ὅταν φθάσω , ἐκείνους ποὺ θὰ ἐγκρίνετε , αὐτοὺς θὰ στείλω μὲ ἐπιστολὰς διὰ νὰ φέρουν τὸ δῶρον σας εἰς Ἱερουσαλήμ .
Ἐὰν μάλιστα θεωρηθῇ ὅτι ἀξίζει νὰ μεταβῶ καὶ ἐγώ , θὰ μεταβοῦν μαζί μου .
Θὰ ἔλθω σ᾽ ἐσᾶς , ἀφοῦ περάσω τὴν Μακεδονίαν , διότι σκοπεύω νὰ μεταβῶ εἰς Μακεδονίαν ·
καὶ θὰ μείνω μαζί σας ἢ ἴσως καὶ θὰ παραχειμάσω , διὰ νὰ μὲ προπέμψετε σεῖς , ὁπουδήποτε μεταβῶ .
Διότι δὲν θέλω τώρα νὰ σᾶς ἰδῶ περαστικός · ἐλπίζω νὰ μείνω μαζί σας ὀλίγον χρόνον , ἐὰν ὁ Κύριος τὸ ἐπιτρέψῃ .
Εἰς τὴν Ἔφεσον θὰ μείνω μέχρι τῆς Πεντηκοστῆς ,
διότι μοῦ ἀνοίχθηκε μεγάλη πόρτα δι᾽ ἀποτελεσματικὸν ἔργον καὶ οἱ ἀντίθετοι εἶναι πολλοί .
Ἐὰν ἔλθῃ ὁ Τιμόθεος , προσέξτε νὰ εἶναι χωρὶς φόβον , ὅσον καιρὸν μείνῃ μαζί σας , διότι ἐργάζεται τὸ ἔργον τοῦ Κυρίου ὅπως καὶ ἐγώ ·
νὰ μὴν τὸν περιφρονήσῃ λοιπὸν κανείς , προπέμψατέ τον δὲ εἰρηνικὰ διὰ νὰ ἔλθῃ σ᾽ ἐμέ , διότι τὸν ἀναμένω μαζὶ μὲ τοὺς ἀδελφούς .
Ὅσον ἀφορᾷ τὸν Ἀπολλὼ τὸν ἀδελφόν , πολὺ τὸν παρεκάλεσα νὰ ἔλθῃ σ᾽ ἐσᾶς μαζὶ μὲ τοὺς ἀδελφούς , ἀλλὰ δὲν ἤθελε νὰ ἔλθῃ τώρα , θὰ ἔλθῃ ὅμως ὅταν εὐκαιρήσῃ .
Ἀγρυπνεῖτε , στέκεσθε σταθεροὶ εἰς τὴν πίστιν , νὰ εἶσθε θαρραλέοι καὶ δυνατοί .
Ὅ , τι κάνετε , νὰ γίνεται μὲ ἀγάπην .
Τώρα σᾶς παρακαλῶ , ἀδελφοί : ξέρετε ὅτι ἡ οἰκογένεια τοῦ Στεφανᾶ ἦσαν οἱ πρῶτοι χριστιανοὶ τῆς Ἀχαΐας καὶ ἔταξαν τοὺς ἑαυτούς των εἰς τὴν ὑπηρεσίαν τῶν ἁγίων .
Νὰ ὑποτάσσεσθε καὶ σεῖς εἰς τοὺς τοιούτους καὶ εἰς τὸν καθένα ποὺ συνεργάζεται καὶ κοπιάζει .
Χαίρω διὰ τὸν ἐρχομὸν τοῦ Στεφανᾶ , τοῦ Φουρτουνάτου καὶ τοῦ Ἀχαϊκοῦ , διότι αὐτοὶ ἀνεπλήρωσαν τὴν ἀπουσίαν σας ·
καθησύχασαν τὸ δικό μου πνεῦμα καὶ τὸ δικό σας . Ν᾽ ἀναγνωρίζετε τοὺς τοιούτους .
Σᾶς χαιρετοῦν αἱ ἐκκλησίαι τῆς Ἀσίας . Σᾶς στέλλουν πολλοὺς χαιρετισμοὺς ἐν Κυρίῳ ὁ Ἀκύλλας καὶ ἡ Πρίσκιλλα μαζὶ μὲ τὴν ἐκκλησίαν τοῦ σπιτιοῦ των .
Σᾶς χαιρετοῦν ὅλοι οἱ ἀδελφοί . Χαιρετῆστε ἀλλήλους μὲ ἅγιον φίλημα .
Ὁ χαιρετισμὸς γράφεται μὲ τὸ χέρι ἐμοῦ τοῦ Παύλου .
Ὅποιος δὲν ἀγαπᾶ τὸν Κύριον Ἰησοῦν Χριστόν , ἂς εἶναι ἀνάθεμα . Μαρὰν ἀθά .
Ἡ χάρις τοῦ Κυρίου Ἰησοῦ Χριστοῦ νὰ εἶναι μαζί σας .
Ἡ ἀγάπη μου εἶναι μαζὶ μὲ ὅλους σας ἐν Χριστῷ Ἰησοῦ . Ἀμήν .

Ὁ Παῦλος , ἀπόστολος τοῦ Ἰησοῦ Χριστοῦ μὲ τὸ θέλημα τοῦ Θεοῦ καὶ ὁ Τιμόθεος ὁ ἀδελφός , πρὸς τὴν ἐκκλησίαν τοῦ Θεοῦ , ἡ ὁποία εἶναι εἰς τὴν Κόρινθον , καὶ πρὸς ὅλους τοὺς ἁγίους , ποὺ εἶναι εἰς ὁλόκληρον τὴν Ἀχαΐαν ·
χάρις νὰ εἶναι σ᾽ ἐσᾶς καὶ εἰρήνη ἀπὸ τὸν Θεὸν τὸν Πατέρα μας καὶ ἀπὸ τὸν Κύριον Ἰησοῦν Χριστόν .
Εὐλογητὸς ἂς εἶναι ὁ Θεὸς καὶ Πατέρας τοῦ Κυρίου μας Ἰησοῦ Χριστοῦ , ὁ φιλεύσπλαγχνος Πατέρας καὶ Θεὸς κάθε παρηγορίας ,
ὁ ὁποῖος μᾶς παρηγορεῖ εἰς κάθε μας θλῖψιν , ὥστε νὰ μποροῦμε καὶ ἐμεῖς νὰ παρηγοροῦμεν ἄλλους εἰς ὁποιανδήποτε θλῖψίν τους , μὲ τὴν παρηγορίαν , μὲ τὴν ὁποίαν ἐμεῖς οἱ ἴδιοι παρηγορούμεθα ἀπὸ τὸν Θεόν .
Διότι καθὼς ξεχειλίζει ἡ συμμετοχή μας εἰς τὰ παθήματα τοῦ Χριστοῦ , ἔτσι ξεχειλίζει καὶ ἡ παρηγορία ποὺ παίρνομε διὰ τοῦ Χριστοῦ .
Ἐὰν θλιβώμεθα , αὐτὸ γίνεται διὰ τὴν παρηγορίαν σας καὶ σωτηρίαν , ἡ ὁποία ἐνεργεῖται διὰ τῆς ὑπομονῆς τῶν ἰδίων παθημάτων , τὰ ὁποῖα καὶ ἐμεῖς ὑποφέρομεν · ἐὰν παρηγορούμεθα , αὐτὸ γίνεται διὰ τὴν παρηγορίαν σας καὶ σωτηρίαν ,
καὶ ἡ ἐλπίδα μας γιὰ σᾶς εἶναι βεβαία , διότι γνωρίζομεν ὅτι ὅπως εἶσθε μέτοχοι τῶν παθημάτων , ἔτσι εἶσθε μέτοχοι καὶ τῆς παρηγορίας .
Διότι δὲν θέλομεν νὰ ἀγνοῆτε , ἀδελφοί , τὴν θλῖψιν ποὺ μᾶς εὑρῆκε εἰς τὴν Ἀσίαν . Τὸ βάρος ἦτο πολὺ μεγαλύτερον ἀπὸ τὰς δυνάμεις μας , ὥστε νὰ ἀπελπισθοῦμε καὶ διὰ τὴν ζωήν μας .
Καὶ μάλιστα μᾶς φαινότανε ὅτι εἴχαμε λάβει τὴν καταδίκην τοῦ θανάτου , διὰ νὰ ἔχωμεν πεποίθησιν ὄχι εἰς τοὺς ἑαυτούς μας , ἀλλ᾽ εἰς τὸν Θεόν , ὁ ὁποῖος ἀνασταίνει τοὺς νεκρούς .
Ἀπὸ ἕνα τόσον μεγάλον θανάσιμον κίνδυνον ὁ Θεὸς μᾶς ἔσωσε καὶ μᾶς σώζει · εἰς αὐτὸν ἔχομεν τὴν ἐλπίδα ὅτι καὶ πάλιν θὰ μᾶς σώσῃ ,
ἐὰν καὶ σεῖς μᾶς βοηθήσετε μὲ προσευχήν , ὥστε νὰ ἀποδοθῇ εὐχαριστία ἀπὸ πολλοὺς διὰ λογαριασμόν μας διὰ τὴν χάριν ποὺ ἔδειξε ὁ Θεὸς σ᾽ ἐμᾶς .
Τὸ καύχημά μας εἶναι τοῦτο : ἡ μαρτυρία τῆς συνειδή σεώς μας ὅτι μὲ θείαν εὐθύτητα καὶ εἰλικρίνειαν , ὄχι μὲ κοσμικὴν σοφίαν , ἀλλὰ μὲ χάριν Θεοῦ ἐφερθήκαμε εἰς τὸν κόσμον καὶ περισσότερον σ᾽ ἐσᾶς .
Δὲν σᾶς γράφομεν τίποτε διαφορετικὸν ἀπὸ ὅ , τι διαβάζετε καὶ καταλαβαίνετε , ἐλπίζω δὲ νὰ καταλάβετε καλά ,
ὅπως καὶ μᾶς καταλάβατε ἐν μέρει , ὅτι δηλαδὴ εἴμεθα καύχημά σας , καθὼς καὶ σεῖς εἶσθε δικό μας καύχημα , κατὰ τὴν Ἡμέραν τοῦ Κυρίου Ἰησοῦ .
Μὲ τὴν πεποίθησιν αὐτὴν ἤθελα νὰ ἔλθω πρῶτα σ᾽ ἐσᾶς , διὰ νὰ ἔχετε καὶ δευτέραν εὐχαρίστησιν ,
καὶ ἀπὸ σᾶς νὰ περάσω εἰς τὴν Μακεδονίαν καὶ πάλιν ἀπὸ τὴν Μακεδονίαν νὰ ἔλθω σ᾽ ἐσᾶς , καὶ ἀπὸ σᾶς νὰ προπεμφθῶ εἰς τὴν Ἰουδαίαν .
Μὲ τὸ νὰ θέλω τοῦτο , μήπως ἆραγε ἐνήργησα ἐπιπόλαια ; Ἢ μήπως κάνω τὰ σχέδιά μου κατὰ τρόπον κοσμικόν , ὥστε νὰ ἐξαρτᾶται ἀπὸ ἐμὲ τὸ ἐὰν θὰ εἶναι τὸ ναί , ναί , καὶ τὸ ὄχι , ὄχι ;
Ἀξιόπιστος εἶναι ὁ Θεὸς ὅτι ὁ λόγος μας σ᾽ ἐσᾶς δὲν ἦτο Ναὶ καὶ Ὄχι συγχρόνως .
Ὁ Υἱὸς τοῦ Θεοῦ , ὁ Ἰησοῦς Χριστός , ὁ ὁποῖος ἐκηρύχθηκε μεταξύ σας ἀπὸ μᾶς , δηλαδὴ ἀπὸ ἐμέ , τὸν Σιλουανὸν καὶ τὸν Τιμόθεον , δὲν ἦτο Ναὶ καὶ Ὄχι , ἀλλὰ εἰς αὐτὸν εἶναι μόνον Ναί .
Διότι ὅλαι αἱ ὑποσχέσεις τοῦ Θεοῦ εἰς τὸ πρόσωπον τοῦ Χριστοῦ πραγματοποιοῦνται · καὶ δι᾽ αὐτοῦ λέγομεν τὸ ἀμὴν εἰς τὸν Θεὸν πρὸς δόξαν του .
Ἐκεῖνος δὲ ποὺ μᾶς στερεώνει μαζὶ μ᾽ ἐσᾶς εἰς τὸν Χριστὸν καὶ μᾶς ἔχρισε , εἶναι ὁ Θεός ,
ὁ ὁποῖος καὶ μᾶς ἐσφράγισε καὶ ἔδωκε στὶς καρδιές μας τὸ Πνεῦμα σὰν ἀρραβῶνα .
Ἐπικαλοῦμαι μάρτυρά μου τὸν Θεόν , ὅτι διὰ νὰ μὴ σᾶς λυπήσω δὲν ἦλθα ἀκόμη εἰς τὴν Κόρινθον .
Ὄχι διότι θέλομεν νὰ σᾶς ἐξουσιάζωμεν σὲ ζητήματα τῆς πίστεώς σας , ἀλλὰ εἴμεθα συνεργάται τῆς χαρᾶς σας , διότι στέκεσθε σταθεροὶ εἰς τὴν πίστιν .
Ἀπεφάσισα νὰ μὴ σᾶς κάνω καὶ ἄλλην δυσάρεστην ἐπίσκεψιν .
Ἐὰν ἐγὼ σᾶς λυπῶ , τότε ποιός μοῦ προξενεῖ χαρὰν παρὰ ἐκεῖνος ποὺ τὸν κάνω νὰ λυπᾶται ;
Καὶ σᾶς ἔγραψα ἀκριβῶς αὐτό , ὥστε , ὅταν ἔλθω , νὰ μὴ λυπηθῶ ἀπὸ ἐκείνους , ἀπὸ τοὺς ὁποίους ἔπρεπε νὰ χαίρω , διότι ἔχω πεποίθησιν δι᾽ ὅλους σας ὅτι ἡ χαρά μου εἶναι καὶ χαρὰ ὅλων σας .
Σᾶς ἔγραψα ἀπὸ μεγάλην θλῖψιν καὶ στενοχωρίαν τῆς καρδιᾶς , μὲ πολλὰ δάκρυα , ὄχι διὰ νὰ λυπηθῆτε , ἀλλὰ διὰ νὰ γνωρίσετε τὴν ὑπερβολικὴν ἀγάπην ποὺ ἔχω γιὰ σᾶς .
Ἐὰν ἔχῃ προξενήσει κανεὶς λύπην , δὲν ἐλύπησε μόνον ἐμέ , ἀλλὰ ἐν μέρει ( διὰ νὰ μὴ φανῶ ὑπερβολικός ) ὅλους σας .
Ἡ ἐπίπληξις αὐτὴ ἀπὸ τοὺς περισσοτέρους εἶναι ἀρκετὴ δι᾽ ἕνα τέτοιον ἄνθρωπον ,
ὥστε ἀντιθέτως , πρέπει μᾶλλον τώρα νὰ τὸν συγχωρήσετε καὶ νὰ τὸν παρηγορήσετε , διὰ νὰ μὴ κυριευθῇ ἀπὸ ὑπερβολικὴν λύπην .
Διὰ τοῦτο σᾶς παρακαλῶ νὰ τοῦ δείξετε ἀγάπην .
Διὰ τὸν σκοπὸν αὐτὸν καὶ σᾶς ἔγραψα , διὰ νὰ σᾶς δοκιμάσω καὶ νὰ ἰδῶ ἐὰν ὑπακούετε εἰς ὅλα .
Εἰς ἐκεῖνον ποὺ κάτι συγχωρεῖτε , συγχωρῶ καὶ ἐγώ · διότι καὶ ἐγὼ ἐκεῖνο ποὺ συγχώρησα , ἐὰν συγχώρησα τίποτε , τὸ ἔκανα πρὸς χάριν σας ἐνώπιον τοῦ Χριστοῦ ,
διὰ νὰ μὴ νικηθοῦμε ἀπὸ τὸν Σατανᾶν , διότι δὲν ἀγνοοῦμεν τὰ σχέδιά του .
Ὅταν ἦλθα εἰς τὴν Τρῳάδα , διὰ νὰ κηρύξω τὸ εὐαγγέλιον τοῦ Χριστοῦ , καὶ μοῦ εἶχε ἀνοιχθῆ πόρτα διὰ τὸν Κύριον ,
τὸ πνεῦμά μου δὲν εἶχε ἡσυχίαν , διότι δὲν εὑρῆκα ἐκεῖ τὸν Τίτον τὸν ἀδελφόν μου . Τοὺς ἀπεχαιρέτησα λοιπὸν καὶ ἔφυγα εἰς τὴν Μακεδονίαν .
Ἀλλὰ δόξα εἰς τὸν Θεόν , ποὺ μᾶς κάνει πάντοτε νὰ θριαμβεύωμεν διὰ τοῦ Χριστοῦ καὶ διαδίδει παντοῦ δι᾽ ἡμῶν τὴν ὀσμὴν τῆς γνώσεώς του .
Διότι εἴμεθα εὐωδία τοῦ Χριστοῦ εἰς τὸν Θεὸν μεταξὺ ἐκείνων ποὺ σώζονται καὶ ἐκείνων ποὺ χάνονται ,
διὰ τούτους μὲν ὀσμὴ ποὺ ἀπὸ θάνατον ὁδηγεῖ εἰς θάνατον , δι᾽ ἐκείνους δὲ ὀσμὴ ποὺ ἀπὸ ζωὴν ὁδηγεῖ εἰς ζωήν . Καὶ ποιός εἶναι ἱκανὸς δι᾽ ὅλα αὐτά ;
Διότι δὲν εἴμεθα σὰν τοὺς πολλούς , νοθευταὶ τοῦ λόγου τοῦ Θεοῦ , ἀλλὰ σὰν ἄνθρωποι εἰλικρινεῖς , σταλμένοι ἀπὸ τὸν Θεόν , μιλᾶμε ἐνώπιον τοῦ Θεοῦ ἐν Χριστῷ .

Ἀρχίζομεν πάλιν νὰ συσταίνωμε τὸν ἑαυτόν μας ; Ἢ μήπως ἔχομεν ἀνάγκην , ὅπως μερικοί , συστατικῶν ἐπιστολῶν σ᾽ ἐσᾶς ἢ συστατικῶν ἀπὸ σᾶς ;
Ἡ ἐπιστολή μας εἶσθε σεῖς , γραμμένη στὶς καρδιές μας , ἡ ὁποία εἶναι γνωστὴ καὶ διαβάζεται ἀπὸ ὅλους τοὺς ἀνθρώπους ·
εἶσθε , φανερά , ἐπιστολὴ τοῦ Χριστοῦ , ποὺ εἶναι καρπὸς τῆς δικῆς μας ὑπηρεσίας , καὶ εἶναι γραμμένη ὄχι μὲ μελάνι , ἀλλὰ μὲ Πνεῦμα τοῦ Θεοῦ τοῦ ζωντανοῦ , ὄχι σὲ πλάκες πέτρινες , ἀλλὰ σὲ πλάκες καρδιῶν σαρκίνων .
Τέτοια εἶναι ἡ πεποίθησις ποὺ ἔχομεν εἰς τὸν Θεὸν διὰ τοῦ Χριστοῦ ,
ὄχι ὅτι εἴμεθα ἱκανοὶ ἐμεῖς οἱ ἴδιοι ὥστε νὰ λογαριάσωμεν ὅτι προῆλθε κάτι ἀπὸ τὸν ἑαυτόν μας , ἀλλ᾽ ἡ ἱκανότης μας προέρχεται ἀπὸ τὸν Θεόν ,
ὁ ὁποῖος μᾶς ἔκανε ἱκανοὺς νὰ γίνωμεν ὑπηρέται νέας διαθήκης , ὄχι γραπτοῦ νόμου ἀλλὰ τοῦ Πνεύματος , διότι ὁ γραπτὸς νόμος καταδικάζει εἰς θάνατον , ἐνῷ τὸ Πνεῦμα ζωοποιεῖ .
Ἀλλ᾽ ἐὰν ἐκεῖνο ποὺ παράγει θάνατον , ὁ γραπτὸς νόμος , χαραγμένος σὲ πέτρες , ἐγκαινιάσθηκε μὲ λαμπρότητα , ὥστε οἱ Ἰσραηλῖται νὰ μὴ μποροῦν νὰ κυττάξουν τὸ πρόσωπον τοῦ Μωϋσέως , λόγῳ τῆς λαμπρότητος τοῦ προσώπου του , ἡ ὁποία ὅμως θὰ παρήρχετο ,
δὲν θὰ ἔχῃ μεγαλύτερη λαμπρότητα ἐκεῖνο ποὺ παράγεται ἀπὸ τὸ Πνεῦμα ;
Διότι ἐὰν ἐκεῖνο ποὺ παράγει κατάκρισιν εἶχε λαμπρότητα , πολὺ μεγαλύτερη θὰ εἶναι ἡ λαμπρότης ἐκείνου ποὺ παράγει τὴν δικαίωσιν .
Καὶ εἰς τὴν περίπτωσιν αὐτήν , ἐκεῖνο ποὺ κάποτε εἶχε λαμπρότητα ἔχασε τὴν λαμπρότητά του ἐξ αἰτίας μιᾶς πολὺ μεγαλύτερης λαμπρότητος .
Διότι ἐὰν ἐκεῖνο ποὺ ἔμελλε νὰ παρέλθῃ , ἐφάνηκε μὲ λαμπρότητα , πόσον μεγαλύτερη εἶναι ἡ λαμπρότης ἐκείνου ποὺ μένει .
Ἐπειδὴ λοιπὸν ἔχομεν τέτοιαν ἐλπίδα , φερόμεθα μὲ πολλὴν παρησίαν ·
ὄχι ὅπως ὁ Μωϋσῆς , ὁ ὁποῖος ἔθετε κάλυμμα εἰς τὸ πρόσωπόν του , ὥστε οἱ Ἰσραηλῖται νὰ μὴ ἰδοῦν τὸ τέλος ἐκείνου ποὺ ἔμελλε νὰ παρέλθῃ .
Ἀλλ᾽ αἱ διάνοιαί τους ἐπωρώθησαν . Διότι μέχρι σήμερον τὸ ἴδιο κάλυμμα μένει κατὰ τὴν ἀνάγνωσιν τῆς Παλαιᾶς Διαθήκης , καὶ δὲν ἀφαιρεῖται , διότι διὰ τοῦ Χριστοῦ καταργεῖται .
Ἀλλ᾽ ἕως σήμερον , ὁσάκις διαβάζεται ὁ Μωϋσῆς , ὑπάρχει ἕνα κάλυμμα εἰς τὴν διάνοιάν τους ·
μόλις ὅμως ἐπιστρέψῃ κανεὶς πρὸς τὸν Κύριον , ἀφαιρεῖται τὸ κάλυμμα .
« Κύριος » ἐδῶ σημαίνει τὸ Πνεῦμα καὶ ὅπου εἶναι τὸ Πνεῦμα τοῦ Κυρίου , ἐκεῖ ὑπάρχει ἐλευθερία .
Ὅλοι ἐμεῖς μὲ ἀκάλυπτον πρόσωπον , ἀντανακλῶντες τὴν λαμπρότητα τοῦ Κυρίου , μεταμορφωνόμεθα εἰς ὁμοιότητα μὲ αὐτὸν ἀπὸ λαμπρότητα σὲ λαμπρότητα · τοῦτο προέρχεται ἀπὸ τὸν Κύριον , τὸ Πνεῦμα .

Διὰ τοῦτο , ἐπειδὴ ἔχομεν τὴν ὑπηρεσίαν αὐτὴν μὲ τὸ ἔλεος τοῦ Θεοῦ , δὲν χάνομε τὸ θάρρος μας ,
ἀλλ᾽ ἀπαρνηθήκαμε τὰς πράξεις ποὺ οἱ ἄνθρωποι κρύβουν ἀπὸ ντροπὴ καὶ δὲν φερόμεθα μὲ πανουργίαν οὔτε νοθεύομεν τὸν λόγον τοῦ Θεοῦ , ἀλλά , φανερώνοντες τὴν ἀλήθειαν , συσταίνομε τὸν ἑαυτόν μας πρὸς κάθε συνείδησιν ἀνθρώπων ἐνώπιον τοῦ Θεοῦ .
Ἐὰν εἶναι σκεπασμένο τὸ εὐαγγέλιόν μας , εἶναι σκεπασμένο δι᾽ ἐκείνους ποὺ χάνονται .
Ὁ θεὸς τοῦ κόσμου τούτου ἐτύφλωσε τὸν νοῦν τῶν ἀπίστων , ὥστε νὰ μὴ ἰδοῦν τὸ φῶς τοῦ εὐαγγελίου τῆς δόξης τοῦ Χριστοῦ , ὁ ὁποῖος εἶναι εἰκὼν τοῦ Θεοῦ .
Διότι δὲν κηρύσσομεν τὸν ἑαυτόν μας ἀλλὰ τὸν Χριστὸν Ἰησοῦν ὡς Κύριον , τοὺς δὲ ἑαυτούς μας δούλους σας πρὸς χάριν τοῦ Ἰησοῦ .
Διότι ὁ Θεὸς ποὺ εἶπε νὰ λάμψῃ φῶς ἀπὸ τὸ σκοτάδι , αὐτὸς ἔλαμψε μέσα μας , διὰ νὰ φέρῃ εἰς φῶς τὴν γνῶσιν τῆς δόξης τοῦ Θεοῦ ἐν τῷ προσώπῳ τοῦ Ἰησοῦ Χριστοῦ .
Ἔχομεν δὲ τὸν θησαυρὸν αὐτὸν μέσα σὲ πήλινα σκεύη , διὰ νὰ φανῇ ὅτι τέτοια ὑπερβολικὴ δύναμις εἶναι τοῦ Θεοῦ καὶ δὲν προέρχεται ἀπὸ μᾶς .
Πιεζόμεθα μὲ κάθε τρόπον , ἀλλὰ δὲν φθάνομεν σὲ ἀδιέξοδον , εὑρισκόμεθα σὲ ἀμηχανίαν ἀλλ᾽ ὄχι σὲ ἀπελπισίαν ,
διωκόμεθα ἀλλὰ δὲν ἐγκαταλειπόμεθα , καταβαλλόμεθα ἀλλὰ δὲν χανόμεθα .
Πάντοτε φέρομεν εἰς τὸ σῶμά μας τὸν θάνατον τοῦ Κυρίου Ἰησοῦ , διὰ νὰ φανερωθῇ καὶ ἡ ζωὴ τοῦ Ἰησοῦ εἰς τὸ σῶμά μας .
Διότι ἐνῷ ζῶμεν παραδιδόμεθα πάντοτε εἰς θάνατον χάριν τοῦ Ἰησοῦ , διὰ νὰ φανερωθῇ καὶ ἡ ζωὴ τοῦ Ἰησοῦ εἰς τὸ θνητόν μας σῶμα .
Ὥστε ὁ μὲν θάνατος συντελεῖται σ᾽ ἐμᾶς , ἀλλ᾽ ἡ ζωὴ σ᾽ ἐσᾶς .
Ἀλλ᾽ ἐπειδὴ ἔχομεν τὸ ἴδιο πνεῦμα τῆς πίστεως σύμφωνα πρὸς ὅ , τι εἶναι γραμμένον , Ἐπίστεψα καὶ διὰ τοῦτο ἐμίλησα , καὶ ἐμεῖς πιστεύομεν , διὰ τοῦτο καὶ μιλᾶμε ,
διότι γνωρίζομεν ὅτι ἐκεῖνος ποὺ ἀνέστησε τὸν Κύριον Ἰησοῦν θὰ ἀναστήσῃ καὶ ἐμᾶς διὰ τοῦ Ἰησοῦ καὶ θὰ μᾶς στήσῃ μαζὶ μ᾽ ἐσᾶς ἐνώπιόν του .
Ὅλα γίνονται πρὸς χάριν σας , ὥστε καθὼς ἡ χάρις ἐπεκτείνεται εἰς περισσοτέρους , νὰ προκαλέσῃ πλουσίαν τὴν εὐχαριστίαν πρὸς δόξαν τοῦ Θεοῦ .
Διὰ τοῦτο δὲν χάνομεν τὸ θάρρος μας , ἀλλὰ ἂν καὶ ὁ ἐξωτερικός μας ἄνθρωπος φθείρεται , ὁ ἐσωτερικὸς ὅμως ἀνακαινίζεται μέρα μὲ τὴν ἡμέρα .
Διότι ἡ στιγμιαία ἐλαφρὴ θλῖψίς μας προετοιμάζει γιὰ μᾶς αἰώνιον βάρος δόξης , ποὺ ὑπερβαίνει κάθε μέτρον ,
ἐπειδὴ τὸ βλέμμα μας προσηλώνεται ὄχι σ᾽ ἐκεῖνα ποὺ βλέπονται ἀλλὰ σ᾽ ἐκεῖνα ποὺ δὲν βλέπονται , διότι ἐκεῖνα ποὺ βλέπονται εἶναι πρόσκαιρα · ἐκεῖνα ποὺ δὲν βλέπονται , εἶναι αἰώνια .
Διότι γνωρίζομεν ὅτι ἐὰν τὸ ἐπίγειο σπίτι μας , τὸ σῶμα , καταργηθῇ , ἔχομεν οἰκοδόμημα ἀπὸ τὸν Θεόν , σπίτι αἰώνιον , κτισμένον ὄχι μὲ χέρια , καὶ τὸ ὁποῖον εἶναι εἰς τοὺς οὐρανούς .
Εἰς τὸ σῶμα αὐτὸ πραγματικὰ στενάζομεν καὶ ποθοῦμεν νὰ ἐνδυθοῦμε τὴν οὐράνιον κατοικίαν μας ,
ἐφ᾽ ὅσον ὅταν τὴν ἐνδυθοῦμε , δὲν θὰ βρεθοῦμε γυμνοί .
Διότι πραγματικὰ ἐμεῖς ποὺ εἴμεθα εἰς τὸ σῶμα αὐτό , στενάζομεν κάτω ἀπὸ τὸ βάρος του , ὄχι διότι θέλομεν νὰ τὸ ἀποβάλωμεν , ἀλλὰ νὰ φορέσωμεν ἐπένδυμα , διὰ νὰ καταποθῇ τὸ θνητὸν ἀπὸ τὴν ζωήν .
Ἐκεῖνος ποὺ μᾶς παρεσκεύασε ἀκριβῶς διὰ τὸν σκοπὸν αὐτὸν εἶναι ὁ Θεός , ὁ ὁποῖος καὶ μᾶς ἔδωκε γιὰ ἀρραβῶνα τὸ Πνεῦμα .
Ἔχομεν λοιπὸν πάντοτε θάρρος . Ξέρομεν ὅτι , ἐφ᾽ ὅσον παραμένομεν εἰς τὸ σῶμα , εἴμεθα μακρυὰ ἀπὸ τὸν Κύριον , εἰς τὴν ξενητιά ·
— ἀφοῦ ζοῦμε τώρα μὲ τὴν πίστιν καὶ ὄχι μὲ τὴν ὅρασιν — ·
ἔχομεν λοιπὸν θάρρος καὶ ἐπιθυμοῦμεν μᾶλλον νὰ φύγωμεν ἀπὸ τὸ σῶμα καὶ νὰ παραμείνωμεν κοντὰ εἰς τὸν Κύριον .
Διὰ τοῦτο καὶ φιλοτιμούμεθα , εἴτε παραμένομεν εἰς τὸ σῶμα , εἴτε φεύγομεν , νὰ εἴμεθα εὐάρεστοι εἰς αὐτόν .
Διότι ὅλοι ἐμεῖς πρέπει νὰ φανερωθοῦμε ἐμπρὸς εἰς τὸ βῆμα τοῦ Χριστοῦ , διὰ νὰ λάβῃ ὁ καθένας ὅ , τι τοῦ ἁρμόζει δι᾽ ὅσα ἔκανε μὲ τὸ σῶμά του , εἴτε καλὸν εἴτε κακόν .
Ἐπειδὴ λοιπὸν ξέρομεν τὸν φόβον τοῦ Κυρίου , προσπαθοῦμεν νὰ πείσωμεν τοὺς ἀνθρώπους , ἀλλ᾽ εἰς τὸν Θεὸν εἴμεθα φανεροί , ἐλπίζω δὲ ὅτι ἔχομεν γίνει φανεροὶ καὶ εἰς τὰς συνειδήσεις σας .
Δὲν συσταίνομε πάλιν τοὺς ἑαυτούς μας σ᾽ ἐσᾶς , ἀλλὰ σᾶς δίδομεν εὐκαιρίαν νὰ ὑπερηφανεύεσθε γιὰ μᾶς , διὰ νὰ ἔχετε κάτι νὰ πῆτε εἰς ἐκείνους ποὺ καυχῶνται διὰ τὸ πρόσωπον καὶ ὄχι γιὰ ὅ , τι εἶναι στὴν καρδιά .
Ἐὰν ὑπήρξαμεν ἐκτὸς τοῦ ἑαυτοῦ μας , τὸ ἐκάναμε διὰ τὸν Θεόν , ἐὰν εἴμεθα λογικοὶ αὐτὸ γίνεται διὰ τὴν δικήν σας ὠφέλειαν .
Διότι ἡ ἀγάπη τοῦ Χριστοῦ μᾶς συγκρατεῖ · ἔχομεν καταλήξει εἰς τὸ συμπέρασμα ὅτι ἐὰν ἕνας ἐπέθανε δι᾽ ὅλους , ἄρα ἐπέθαναν ὅλοι ·
καὶ ἐπέθανε δι᾽ ὅλους ὥστε ἐκεῖνοι ποὺ ζοῦν νὰ μὴ ζοῦν πλέον διὰ τὸν ἑαυτόν τους , ἀλλὰ δι᾽ ἐκεῖνον ποὺ ἐπέθανε γι᾽ αὐτοὺς καὶ ἀναστήθηκε .
Ὥστε ἐμεῖς ἀπὸ τώρα καὶ εἰς τὸ ἑξῆς δὲν γνωρίζομεν κανένα κατὰ τὸ ἐξωτερικόν . Ἐὰν δὲ ἐγνωρίσαμεν κάποτε τὸν Χριστὸν κατὰ τὸ ἐξωτερικόν , τώρα δὲν τὸν γνωρίζομεν πλέον ἔτσι .
Ὥστε ἐὰν εἶναι κανεὶς ἑνωμένος μὲ τὸν Χριστόν , αὐτὸς εἶναι καινούργιο δημιούργημα . Τὰ ἀρχαῖα ἐπέρασαν , ἔχουν γίνει ὅλα καινούργια .
Ὅλα δὲ προέρχονται ἀπὸ τὸν Θεόν , ὁ ὁποῖος μᾶς συμφιλίωσε μὲ τὸν ἑαυτόν του διὰ τοῦ Ἰησοῦ Χριστοῦ καὶ μᾶς ἀνέθεσε τὴν ὑπηρεσίαν τῆς συμφιλιώσεως .
Δηλαδή , ὁ Θεὸς ἐν Χριστῷ συνεφιλίωνε τὸν κόσμον μὲ τὸν ἑαυτόν του χωρὶς νὰ τοὺς καταλογίζῃ τὰ ἁμαρτήματά των , καὶ ἀνέθεσε σ᾽ ἐμᾶς τὸ ἄγγελμα τῆς συμφιλιώσεως .
Εἴμεθα λοιπὸν πρεσβευταὶ τοῦ Χριστοῦ . Εἶναι σὰν νὰ σᾶς προέτρεπε ὁ Θεὸς διὰ μέσου ἡμῶν · σᾶς παρακαλοῦμεν εἰς τὸ ὄνομα τοῦ Χριστοῦ , συμφιλιωθῆτε μὲ τὸν Θεόν ,
διότι πρὸς χάριν μας ἔκανε ἁμαρτίαν ἐκεῖνον ποὺ δὲν ἐγνώρισε ἁμαρτίαν , διὰ νὰ γίνωμεν ἐμεῖς δι᾽ αὐτοῦ δικαιοσύνη Θεοῦ .

Σὰν συνεργάται του σᾶς παρακαλοῦμεν νὰ μὴ δεχθῆτε μάταια τὴν χάριν τοῦ Θεοῦ ,
διότι λέγει , Εἰς καιρὸν εὐνοίας σὲ ἄκουσα καὶ εἰς ἡμέραν σωτηρίας σὲ ἐβοήθησα . Ὁ καιρὸς εὐνοίας εἶναι τώρα , ἡ ἡμέρα σωτηρίας εἶναι τώρα .
Δὲν δίνομεν σὲ κανένα καμμίαν ἀφορμὴν προσκόμματος διὰ νὰ μὴ δυσφημισθῇ ἡ ὑπηρεσία μας ,
ἀλλὰ σὰν ὑπηρέται τοῦ Θεοῦ συσταίνομε τοὺς ἑαυτούς μας σὲ ὅλα διὰ τῆς μεγάλης ὑπομονῆς μας σὲ θλίψεις , σὲ ταλαιπωρίες , σὲ στερήσεις ,
σὲ μαστιγώσεις , σὲ φυλακίσεις , σὲ ταραχές , σὲ κόπους , σὲ ἀγρυπνίες καὶ πεῖναν ·
μὲ ἁγνότητα , σύνεσιν , μακροθυμίαν καὶ καλωσύνην , μὲ Πνεῦμα Ἅγιον , μὲ ἀγάπην χωρὶς ὑπόκρισιν ,
μὲ τὸ κήρυγμα τῆς ἀληθείας καὶ μὲ δύναμιν Θεοῦ , μὲ τὰ ὅπλα τῆς δικαιοσύνης , τὰ ἐπιθετικὰ καὶ ἀμυντικά ,
σὲ τιμὴν καὶ ἀτίμωσιν , σὲ δυσφημήσεις καὶ ἐπαίνους , σὰν λαοπλάνοι καὶ ὅμως ἀληθινοί ,
σὰν ἄγνωστοι καὶ ὅμως πολὺ γνωστοί , σὰν νὰ πεθαίναμε καὶ ὅμως ζοῦμε , σὰν τιμωρούμενοι καὶ ὅμως μὴ θανατούμενοι ,
σὰν λυπημένοι καὶ ὅμως πάντοτε χαρούμενοι , σὰν πτωχοὶ καὶ ὅμως κάνοντες πολλοὺς πλουσίους , σὰν νὰ μὴ ἔχωμεν τίποτε καὶ ὅμως κατέχομεν τὰ πάντα .
Σᾶς μιλᾶμε ἐλεύθερα , ὦ Κορίνθιοι , σᾶς ἀνοίξαμε τὴν καρδιά μας .
Δὲν ὑπάρχουν περιορισμοὶ ἐκ μέρους μας · ὁ περιορισμὸς εἶναι εἰς τὰ δικά σας αἰσθήματα .
Ἀνταποδώσατε τὰ ἴδια , ἀνοῖξτε καὶ σεῖς τὴν καρδιά σας — μιλῶ σὰν σὲ παιδιά μου .
Νὰ μὴ συνδέεσθε μὲ τοὺς ἀπίστους , ποὺ δὲν σᾶς ταιριάζουν γιὰ σύντροφοι . Διότι τί σχέσιν ἔχει ἡ δικαιοσύνη μὲ τὴν ἀνομίαν ; Ἢ τί ἐπικοινωνίαν μπορεῖ νὰ ἔχῃ τὸ φῶς μὲ τὸ σκοτάδι ;
Μπορεῖ νὰ ὑπάρχῃ συμφωνία μεταξὺ τοῦ Χριστοῦ καὶ τοῦ Βελίαλ ; Ἢ τί κοινὸν ἔχει ὁ πιστὸς μὲ τὸν ἄπιστον ;
Μπορεῖ νὰ ὑπάρχῃ συμφωνία μεταξὺ τοῦ ναοῦ τοῦ Θεοῦ καὶ τῶν εἰδώλων ; Διότι σεῖς εἶσθε ναὸς τοῦ Θεοῦ τοῦ ζωντανοῦ , καθὼς εἶπεν ὁ Θεός , Θὰ κατοικήσω μέσα τους καὶ θὰ περπατήσω μεταξύ τους καὶ θὰ εἶμαι Θεός τους καὶ αὐτοὶ θὰ εἶναι λαός μου .
Διὰ τοῦτο φύγετε ἀπὸ μέσα ἀπ᾽ αὐτοὺς καὶ χωρισθῆτε , λέγει ὁ Κύριος , μὴ ἐγγίζετε ἀκάθαρτον καὶ ἐγὼ θὰ σᾶς δεχθῶ ,
καὶ θὰ εἶμαι Πατέρας σας καὶ σεῖς θὰ εἶσθε υἱοί μου καὶ θυγατέρες , λέγει ὁ Κύριος ὁ Παντοκράτωρ .
Ἐπειδὴ λοιπὸν ἔχομεν αὐτὰς τὰς ὑποσχέσεις , ἀγαπητοί , ἂς καθαρίσωμεν τοὺς ἑαυτούς μας ἀπὸ κάθε μολυσμὸν σαρκὸς καὶ πνεύματος , τελειοποιούμενοι εἰς τὴν ἁγιωσύνην μὲ φόβον Θεοῦ .
Κάνετε χῶρον γιὰ μᾶς στὴν καρδιά σας , κανένα δὲν ἀδικήσαμε , κανένα δὲν καταστρέψαμε , κανένα δὲν ἐκμεταλλευθήκαμε .
Δὲν τὰ λέγω αὐτὰ διὰ νὰ σᾶς κατακρίνω , διότι εἶπα προηγουμένως ὅτι εἶσθε μέσα στὶς καρδιές μας , ἑνωμένοι εἰς τὸν θάνατον καὶ τὴν ζωήν .
Ἔχω πολὺ θάρρος ἀπέναντί σας , ὑπερηφανεύομαι πολὺ γιὰ σᾶς . Εἶμαι γεμᾶτος ἀπὸ παρηγοριά , ἔχω ξεχειλίσει ἀπὸ χαρὰν παρ᾽ ὅλην μας τὴν θλῖψιν .
Διότι πραγματικά , ὅταν ἤλθαμεν εἰς τὴν Μακεδονίαν , τὸ σῶμά μας δὲν εὑρῆκε καμμίαν ἀνάπαυσιν , ἀλλὰ παντοῦ θλίψεις . Ἀπὸ ἔξω πόλεμοι , ἀπὸ μέσα φόβοι .
Ἀλλὰ ὁ Θεὸς ποὺ παρηγορεῖ τοὺς ταπεινούς , μᾶς ἐπαρηγόρησε μὲ τὸν ἐρχομὸν τοῦ Τίτου .
Ὄχι μόνον δὲ μὲ τὸν ἐρχομόν του ἀλλὰ καὶ μὲ τὴν παρηγορίαν ποὺ ἔλαβε κοντά σας . Μᾶς ἀνήγγειλε τὸν σφοδρὸν πόθον σας , τὰ κλάματά σας , τὸν ζῆλόν σας γιὰ μένα , ὥστε νὰ χαρῶ ἀκόμη περισσότερον ,
διότι ἂν καὶ σᾶς ἐλύπησα μὲ τὴν ἐπιστολήν μου , δὲν μετανοῶ — ἂν καὶ εἶχα μετανοήσει — διότι βλέπω ὅτι ἡ ἐπιστολὴ ἐκείνη , ἔστω καὶ προσωρινῶς , σᾶς ἐλύπησε .
Τώρα χαίρω , ὄχι διότι λυπηθήκατε , ἀλλὰ διότι ἡ λύπη σας κατέληξε εἰς μετάνοιαν . Ἐλυπηθήκατε ὅπως θέλει ὁ Θεός , ὥστε δὲν ζημιωθήκατε σὲ τίποτε ἀπὸ μᾶς .
— Διότι ἡ λύπη , ὅπως τὴν θέλει ὁ Θεός , παράγει μετάνοιαν , ἡ ὁποία καταλήγει εἰς σωτηρίαν , διὰ τὴν ὁποίαν κανεὶς ποτὲ δὲν μετανοεῖ . Ἡ λύπη ὅμως ἡ κοσμικὴ παράγει θάνατον . —
Βλέπετε , ἀκριβῶς τὸ ὅτι ἐλυπηθήκατε ὅπως θέλει ὁ Θεός , πόσην προθυμίαν ἔχει παραγάγει μέσα σας , πόσην ἀνάγκην ἀπολογίας , πόσην ἀγανάκτησιν , πόσον φόβον , πόσον πόθον , πόσον ζῆλον , πόσην ἐπιθυμίαν τιμωρίας τοῦ κακοῦ . Μὲ κάθε τρόπον ἐδείξατε ὅτι εἶσθε ἀθῶοι εἰς αὐτὴν τὴν ὑπόθεσιν .
Ἑπομένως , ἂν καὶ σᾶς ἔγραψα , δὲν τὸ ἔκανα δι᾽ ἐκεῖνον ποὺ ἀδίκησε , οὔτε δι᾽ ἐκεῖνον ποὺ ἀδικήθηκε , ἀλλὰ διὰ νὰ γίνῃ φανερὸς σ᾽ ἐσᾶς , ἐνώπιον τοῦ Θεοῦ , ὁ ζῆλός σας γιὰ μᾶς .
Αὐτὸς εἶναι ὁ λόγος ποὺ ἐπαρηγορηθήκαμε . Ἀλλ᾽ ἐκτὸς τῆς παρηγορίας μας , ἐχαρήκαμε πολὺ περισσότερον διὰ τὴν χαρὰν τοῦ Τίτου , διότι ἀναπαύθηκε τὸ πνεῦμά του ἀπὸ ὅλους σας .
Διότι ἐὰν κάπως ἐκαυχήθηκα σ᾽ αὐτὸν γιὰ σᾶς , δὲν ἐντροπιάσθηκα , ἀλλὰ ὅπως κάθε τι ποὺ σᾶς εἴπαμεν ἦτο ἀληθινόν , ἔτσι καὶ ἡ καύχησίς μας εἰς τὸν Τίτον ἀπεδείχθη ἀληθινή .
Καὶ ἡ καρδιά του κλίνει περισσότερον πρὸς ἐσᾶς , ὅταν θυμᾶται τὴν ὑπακοὴν ὅλων σας , μὲ πόσον φόβον καὶ τρόμον τὸν ἐδεχθήκατε .
Χαίρω , διότι ἔχω ἀπόλυτον ἐμπιστοσύνην σ᾽ ἐσᾶς .
Σᾶς κάνομεν δὲ γνωστήν , ἀδελφοί , τὴν χάριν τῆς γενναιοδωρίας ποὺ ἔδωσε ὁ Θεὸς εἰς τὰς ἐκκλησίας τῆς Μακεδονίας .
Διότι μέσα σὲ μεγάλην δοκιμασίαν θλίψεως , ἡ ὑπεράφθονη χαρά τους καὶ ἡ ἐσχάτη πτωχεία τους ἐξεχείλισαν εἰς πλουσίαν γενναιοδωρίαν ἐκ μέρους των ·
διότι σύμφωνα μὲ τὰς δυνάμεις των , τὸ μαρτυρῶ , καὶ περισσότερον ἀπὸ τὰς δυνάμεις των , ἔδωκαν αὐτοπροαιρέτως ,
καὶ μᾶς ἐζητοῦσαν μὲ πολλὰς παρακλήσεις νὰ τοὺς κάνωμεν τὴν χάριν νὰ μετάσχουν εἰς τὴν ὑπηρεσίαν αὐτὴν πρὸς τοὺς ἁγίους ,
καὶ ὄχι μόνον ἐνήργησαν ὅπως εἴχαμεν ἐλπίσει , ἀλλὰ ἔδωκαν πρῶτα τοὺς ἑαυτούς των εἰς τὸν Κύριον καὶ ἐπίσης σ᾽ ἐμᾶς διὰ τοῦ θελήματος τοῦ Θεοῦ ,
ὥστε παρακαλέσαμεν τὸν Τίτον , ὁ ὁποῖος ἔκανε ἀρχήν , νὰ φέρῃ τώρα εἰς πέρας μεταξύ σας καὶ τοῦτο τὸ ἔργον τῆς γενναιοδωρίας .
Ὅπως ὑπερέχετε εἰς ὅλα , εἰς τὴν πίστιν , εἰς τὸν λόγον , εἰς τὴν γνῶσιν , εἰς κάθε ζῆλον καὶ εἰς τὴν ἀγάπην ποὺ ἔχετε γιὰ μᾶς , ἔτσι νὰ ὑπερέχετε καὶ εἰς τὸ ἔργον τοῦτο τῆς γενναιοδωρίας .
Δὲν τὸ λέγω αὐτὸ σὰν διαταγή , ἀλλὰ δοκιμάζω διὰ τοῦ ζήλου τῶν ἄλλων καὶ τὴν γνησιότητα τῆς ἀγάπης σας ,
διότι ξέρετε τὴν γενναιοδωρίαν τοῦ Κυρίου μας Ἰησοῦ Χριστοῦ ὅτι , πρὸς χάριν σας , ἂν καὶ ἦτο πλούσιος , ἔγινε πτωχός , διὰ νὰ γίνετε σεῖς πλούσιοι μὲ τὴν πτωχείαν ἐκείνου .
Γνώμην δίδω ὡς πρὸς τὸ ζήτημα τοῦτο . Εἶναι πρὸς τὸ συμφέρον σας νὰ φέρετε τώρα εἰς πέρας ἐκεῖνο τὸ ὁποῖον ἀπὸ πέρυσι πρῶτοι ἀρχίσατε , ὄχι μόνον νὰ κάνετε ἀλλὰ καὶ νὰ ἐπιθυμῆτε .
Τώρα φέρτε εἰς πέρας τὸ ἔργον σας , ὥστε ὅπως ὑπῆρχε ἡ προθυμία νὰ τὸ θέλετε , ἔτσι νὰ γίνῃ καὶ ἡ ἐκτέλεσις ἀνάλογα πρὸς τὰ μέσα σας .
Διότι ἐὰν ὑπάρχῃ ἡ προθυμία , τότε εἶναι εὐπρόσδεκτη ἀνάλογα πρὸς ἐκεῖνο ποὺ ἔχει κανεὶς καὶ ὄχι πρὸς ἐκεῖνο ποὺ δὲν ἔχει .
Ὄχι βέβαια νὰ ἀνακουφισθοῦν ἄλλοι καὶ νὰ στερηθῆτε σεῖς , ἀλλ᾽ ἐπὶ τῇ βάσει ἰσότητος
τὸ σημερινὸν περίσσευμά σας νὰ διατεθῇ διὰ τὸ ὑστέρημά τους , ὥστε καὶ τὸ περίσσευμά τους νὰ διατεθῇ μίαν ἡμέραν διὰ τὸ ὑστέρημά σας καὶ ἔτσι νὰ ὑπάρχῃ ἰσότης ,
καθὼς εἶναι γραμμένον , Ἐκεῖνος ποὺ ἐμάζεψε πολὺ δὲν εἶχε πλεόνασμα , καὶ ἐκεῖνος ποὺ ἐμάζεψε ὀλίγον δὲν εἶχε ὑστέρημα .
Ἄς γίνῃ εὐχαριστία εἰς τὸν Θεόν , ὁ ὁποῖος δίνει τὸν ἴδιο ζῆλον γιὰ σᾶς εἰς τὴν καρδιὰ τοῦ Τίτου ,
διότι ὄχι μόνον ἐδέχθηκε τὴν παράκλησίν μας , ἀλλ᾽ ἐπειδὴ ἔχει μεγάλον ζῆλον ἔρχεται ἐξ ἰδίας προθέσεως σ᾽ ἐσᾶς .
Μαζὶ δὲ μ᾽ αὐτὸν στέλλομεν τὸν ἀδελφόν , ὁ ὁποῖος ἐπαινεῖται ἀπὸ ὅλας τὰς ἐκκλησίας διὰ τὸ ἔργον του ὑπὲρ τοῦ εὐαγγελίου .
Καὶ ὄχι μόνον τοῦτο , ἀλλὰ καὶ διωρίσθηκε ἀπὸ τὰς ἐκκλησίας νὰ εἶναι συνοδοιπόρος μας εἰς τὴν ὑπηρεσίαν αὐτὴν ποὺ προσφέρομεν πρὸς δόξαν αὐτοῦ τοῦ Κυρίου καὶ διὰ νὰ δείξωμεν τὴν προθυμίαν μας .
Καὶ ἔτσι ἀποφεύγομεν τὸ νὰ μᾶς προσάψῃ κανεὶς μομφὴν διὰ τὸν τρόπον τῆς διαχειρίσεως τοῦ πλουσίου αὐτοῦ δώρου ,
διότι ἀποβλέπομεν εἰς ὅ , τι εἶναι καλὸν ὄχι μόνον ἐνώπιον τοῦ Κυρίου ἀλλὰ καὶ ἐνώπιον τῶν ἀνθρώπων .
Στέλλομεν δὲ μαζὶ μ᾽ αὐτοὺς τὸν ἀδελφόν μας , τὸν ὁποῖον εἰς πολλὰς περιστάσεις ἐδοκιμάσαμεν καὶ εὑρήκαμεν πρόθυμον , τώρα δὲ πολὺ προθυμότερον ἕνεκα τῆς μεγάλης ἐμπιστοσύνης ποὺ ἔχει σ᾽ ἐσᾶς .
Εἴτε διὰ τὸν Τίτον πρόκειται , αὐτὸς εἶναι συμβοηθός μου καὶ συνεργάτης εἰς τὸ ἔργον γιὰ σᾶς · εἴτε πρόκειται διὰ τοὺς ἀδελφούς μας , αὐτοὶ εἶναι ἀπεσταλμένοι τῶν ἐκκλησιῶν , δόξα τοῦ Χριστοῦ .
Ἀποδείξατε λοιπὸν εἰς αὐτοὺς τὴν ἀγάπην σας καὶ ὅτι ἔχω λόγους νὰ ὑπερηφανεύωμαι γιὰ σᾶς ἐνώπιον τῶν ἐκκλησιῶν .
Ὅσον ἀφορᾷ τὴν ὑπηρεσίαν πρὸς τοὺς ἁγίους , εἶναι περιττὸν νὰ σᾶς γράψω ,
διότι ξέρω τὴν προθυμίαν σας , διὰ τὴν ὁποίαν μιλῶ μὲ ὑπερηφάνειαν εἰς τοὺς Μακεδόνας , ὅτι ἡ Ἀχαΐα ἀπὸ πέρυσι ἔχει ἑτοιμασθῆ καὶ ὁ ζῆλός σας ἐκέντρισε τοὺς περισσοτέρους .
Στέλλω δὲ τοὺς ἀδελφούς , ὥστε ἡ καύχησίς μας γιὰ σᾶς εἰς τὸ σημεῖον τοῦτο νὰ μὴν ἀποδειχθῇ ἀβάσιμη , ἀλλὰ νὰ εἶσθε , ὅπως τοὺς ἔλεγα , προετοιμασμένοι ,
μήπως , ἐὰν ἔλθουν μαζί μου Μακεδόνες καὶ σᾶς βροῦν ἀπροετοίμαστους , καταντροπιασθοῦμε ἐμεῖς , γιὰ νὰ μὴ ποῦμε σεῖς , ἀναφορικῶς πρὸς τὸ ζήτημα τοῦτο τῆς καυχήσεώς μας .
Γι᾽ αὐτό , ἐθεώρησα ἀναγκαῖον νὰ παρακαλέσω τοὺς ἀδελφοὺς νὰ ἔλθουν προτήτερα σ᾽ ἐσᾶς καὶ νὰ φροντίσουν διὰ τὴν προσφορὰν ποὺ ὑποσχεθήκατε , ὥστε νὰ εἶναι ἕτοιμη , σὰν προσφορὰ αὐτοπροαίρετη καὶ ὄχι ἀναγκαστική .
Νὰ ἔχετε τοῦτο ὑπ᾽ ὄψιν : ὅτι ἐκεῖνος ποὺ σπέρνει μὲ οἰκονομίαν , θὰ θερίσῃ καὶ μὲ οἰκονομίαν , καὶ ἐκεῖνος ποὺ σπέρνει μὲ ἀφθονίαν , θὰ θερίσῃ καὶ μὲ ἀφθονίαν .
Ὁ καθένας ἂς δίνῃ ὅ , τι τοῦ λέγει ἡ καρδιά του , ὄχι μὲ λύπην ἢ ἀναγκαστικὰ , διότι ὁ Θεὸς ἀγαπᾶ τὸν χαρωπὸν δωρητήν .
Καὶ ὁ Θεὸς εἶναι δυνατὸς νὰ σᾶς χορηγήσῃ κάθε δῶρον μὲ ἀφθονίαν ὥστε , ἔχοντες πάντοτε αὐτάρκειαν εἰς τὸ κάθε τι , νὰ δίνετε μὲ ἀφθονίαν γιὰ κάθε καλὸν ἔργον ,
καθὼς εἶναι γραμμένον , Ἐσκόρπισε , ἔδωκε εἰς τοὺς πτωχούς , ἡ ἀγαθοεργία του μένει αἰωνίως .
Ἐκεῖνος δὲ ποὺ χορηγεῖ σπόρον εἰς τὸν σπορέα καὶ ψωμὶ διὰ τροφήν , θὰ χορηγήσῃ καὶ θὰ πληθύνῃ τὸν σπόρον σας καὶ θὰ αὐξήσῃ τοὺς καρποὺς τῆς ἀγαθοεργίας σας ,
ὥστε πλουτιζόμενοι μὲ κάθε τρόπον θὰ μπορῆτε νὰ ἀσκῆτε κάθε εἴδους γενναιοδωρίαν , ἡ ὁποία διὰ μέσου ἡμῶν παράγει εὐχαριστίαν εἰς τὸν Θεόν .
Διότι ἡ ἐκτέλεσις τῆς ὑπηρεσίας αὐτῆς , ὄχι μόνον ἱκανοποιεῖ τὰς ἀνάγκας τῶν ἁγίων , ἀλλὰ καὶ ξεχειλίζει εἰς πολλὰς εὐχαριστίας πρὸς τὸν Θεόν .
Μὲ τὰς ἀποδείξεις ποὺ θὰ ἔχουν ἀπὸ τὴν ὑπηρεσίαν αὐτήν , θὰ δοξάζουν τὸν Θεὸν διὰ τὴν ὑποταγήν σας εἰς τὴν ὁμολογίαν τοῦ εὐαγγελίου τοῦ Χριστοῦ καὶ διὰ τὴν γενναιοδωρίαν τῆς συνεισφορᾶς σας πρὸς αὐτοὺς καὶ πρὸς ὅλους .
Καὶ εἰς τὴν προσευχήν τους γιὰ σᾶς θὰ αἰσθάνωνται σφοδρὸν πόθον γιὰ σᾶς ἕνεκα τῆς πλουσίας χάριτος ποὺ σᾶς ἔδωσε ὁ Θεὸς .
Ἄς γίνῃ εὐχαριστία εἰς τὸν Θεὸν διὰ τὴν ἀνεκδιήγητη δωρεάν του .
Ἐγὼ ὁ ἴδιος ὁ Παῦλος , σᾶς παρακαλῶ διὰ τῆς πραότητος καὶ τῆς ἐπιεικείας τοῦ Χριστοῦ , ἐγώ , ὁ ὁποῖος ἐνώπιόν σας εἶμαι ταπεινός , ἀλλ᾽ ὅταν εἶμαι μακρυὰ εἶμαι θαρραλέος ἀπέναντί σας ·
παρακαλῶ νὰ μὴ ἀναγκασθῶ νὰ φανῶ θαρραλέος , ὅταν θὰ εἶμαι μεταξύ σας , μὲ τὴν τόλμην τὴν ὁποίαν σκέπτομαι νὰ χρησιμοποιήσω ἐναντίον μερικῶν , οἱ ὁποῖοι μᾶς θεωροῦν ὅτι ἐνεργοῦμεν κατὰ τρόπον κοσμικόν .
Διότι ἂν καὶ ζοῦμε εἰς τὸν κόσμον , δὲν πολεμοῦμεν ὅμως κατὰ τρόπον κοσμικόν .
Διότι τὰ ὅπλα τοῦ πολέμου μας δὲν εἶναι κοσμικά , ἀλλ᾽ ἔχουν θείαν δύναμιν διὰ νὰ γκρεμίζουν ὀχυρώματα .
Γκρεμίζομεν ἐπιχειρήματα καὶ κάθε τι ποὺ ὑψώνεται μὲ ὑπερηφάνειαν κατὰ τῆς γνώσεως τοῦ Θεοῦ καὶ πιάνομεν αἰχμάλωτη κάθε σκέψιν διὰ νὰ τὴν κάνωμεν νὰ ὑπακούσῃ εἰς τὸν Χριστόν ,
καὶ εἴμεθα ἕτοιμοι νὰ τιμωρήσωμεν κάθε παρακοήν , ὅταν γίνῃ πλήρης ἡ ὑπακοή σας .
Σεῖς βλέπετε τὰ πράγματα ἐπιφανειακῶς . Ἐὰν ἔχῃ κανεὶς τὴν πεποίθησιν ὅτι εἶναι τοῦ Χριστοῦ , τότε ἂς σκεφθῇ πάλιν μόνος τοῦτο : ὅτι ὅπως εἶναι αὐτὸς τοῦ Χριστοῦ , ἔτσι καὶ ἐμεῖς εἴμεθα τοῦ Χριστοῦ .
Ἐὰν μάλιστα καυχηθῶ κάπως περισσότερον διὰ τὴν ἐξουσίαν μας , τὴν ὁποίαν μᾶς ἔδωκεν ὁ Κύριος πρὸς οἰκοδομήν σας καὶ ὄχι πρὸς καταστροφήν σας , δὲν θὰ ντροπιασθῶ ·
δὲν θέλω νὰ φανῶ ὅτι σᾶς φοβερίζω μὲ τὰς ἐπιστολάς .
Διότι λέγουν , « Αἱ μὲν ἐπιστολαί του εἶναι σοβαραὶ καὶ δυναταί , ἀλλ᾽ ἡ σωματική του ἐμφάνισις εἶναι ἰσχνὴ καὶ ὁ προφορικός του λόγος μηδαμινός » .
Ἐκεῖνος ποὺ λέγει αὐτό , ἂς σκεφθῇ , ὅτι ὅπως εἴμεθα μὲ τὸν λόγον διὰ τῶν ἐπιστολῶν , ὅταν ἀπουσιάζωμεν , θὰ εἴμεθα οἱ ἴδιοι καὶ παρόντες μὲ τὰ ἔργα .
Διότι δὲν τολμᾶμε νὰ ταξινομήσωμεν ἢ νὰ συγκρίνωμεν τοὺς ἑαυτούς μας μὲ μερικούς , οἱ ὁποῖοι συνιστοῦν τοὺς ἑαυτούς των , ἀλλ᾽ ὅταν μετροῦν τοὺς ἑαυτούς των μὲ τοὺς ἑαυτούς των καὶ κάνουν σύγκρισιν τοῦ ἑαυτοῦ των πρὸς τὸν ἑαυτόν των , δὲν ἔχουν νόησιν .
Ἐμεῖς ὅμως δὲν θὰ καυχηθοῦμε πέραν ἀπὸ τὰ ὅριά μας , ἀλλ᾽ ἐντὸς τῆς σφαίρας ποὺ ὁ Θεὸς μᾶς ὥρισε , δηλαδὴ νὰ φθάσωμεν ἕως καὶ σ᾽ ἐσᾶς .
Διότι δὲν ἐπεκτεινόμεθα πέραν ἀπὸ τὴν σφαῖράν μας , σὰν νὰ μὴν εἴχαμε φθάσει σ᾽ ἐσᾶς , ἀλλ᾽ ἐφθάσαμε πραγματικὰ ἕως καὶ σ᾽ ἐσᾶς μὲ τὸ κήρυγμα τοῦ Χριστοῦ ,
καὶ δὲν καυχώμεθα πέραν ἀπὸ τὰ ὅριά μας εἰς ξένους κόπους , ἀλλ᾽ ἔχομεν τὴν ἐλπίδα , καθὼς αὐξάνεται ἡ πίστις σας , νὰ αὐξηθῇ ἐντὸς τῆς σφαίρας μας τὸ ἔργον μας μεταξύ σας ἀκόμη περισσότερον ,
ὥστε νὰ κηρύξωμεν τὸ εὐαγγέλιον σὲ μέρη πέραν ἀπὸ σᾶς , καὶ ὄχι νὰ καυχώμεθα σὲ ἔργον ποὺ ἔγινε ἤδη εἰς σφαῖραν ἄλλου .
Ἐκεῖνος ποὺ καυχᾶται , ἂς καυχᾶται διὰ τὸν Κύριον .
Διότι δὲν εἶναι γνήσιος ἐκεῖνος ποὺ συνιστᾶ τὸν ἑαυτόν του , ἀλλὰ ἐκεῖνος τὸν ὁποῖον ὁ Κύριος συνιστᾶ .
Εἴθε νὰ μοῦ ἐδείχνατε ἀνοχὴν σὲ μιὰ μικρὴν ἀνοησίαν , ἀλλ᾽ ἤδη μὲ ἀνέχεσθε .
Σᾶς ζηλεύω μὲ θεῖον ζῆλον , διότι σᾶς ἀρραβώνιασα μὲ ἕναν ἄνδρα , διὰ νὰ σᾶς παρουσιάσω σὰν παρθένον ἁγνὴν εἰς τὸν Χριστόν .
Ἀλλὰ φοβοῦμαι μήπως , ὅπως τὸ φίδι ἐξηπάτησε τὴν Εὔαν μὲ τὴν πανουργίαν του , ἔτσι φθαροῦν αἱ σκέψεις σας καὶ ἀπομακρυνθοῦν ἀπὸ τὴν εἰλικρινῆ ἀφοσίωσιν εἰς τὸν Χριστόν .
Διότι ἐὰν ἔλθῃ κάποιος καὶ κηρύξῃ ἄλλον Ἰησοῦν , τὸν ὁποῖον δὲν ἐκηρύξαμεν , ἢ ἐὰν λάβετε διαφορετικὸν πνεῦμα , ἀπὸ ἐκεῖνο ποὺ ἐλάβατε , ἢ εὐαγγέλιον διαφορετικὸν ἀπὸ ἐκεῖνο ποὺ ἐδεχθήκατε , θὰ τὸν ἀνεχόσαστε καλά .
Νομίζω ὅτι δὲν ὑστέρησα σὲ τίποτε ἀπὸ τοὺς ἐξοχώτερους ἀποστόλους .
Καὶ ἐὰν ἀκόμη εἶμαι ἄπειρος ὡς ὁμιλητής , δὲν εἶμαι ὅμως ὡς πρὸς τὴν γνῶσιν · σᾶς ἐδείξαμεν τοῦτο φανερὰ μὲ κάθε τρόπον καὶ εἰς ὅλας τὰς περιστάσεις .
Ἢ ἔκανα ἁμαρτίαν μὲ τὸ νὰ ταπεινώσω τὸν ἑαυτόν μου διὰ νὰ ὑψωθῆτε σεῖς , ἐπειδὴ σᾶς ἐκήρυξα δωρεὰν τὸ εὐαγγέλιον τοῦ Θεοῦ ;
Ἄλλας ἐκκλησίας ἐλεηλάτησα διὰ νὰ πάρω τὰ ἀναγκαῖα πρὸς τὸν σκοπὸν νὰ σᾶς ὑπηρετήσω ,
καὶ ὅταν ἤμουν μαζί σας καὶ εἶχα στερήσεις , δὲν ἐπεβάρυνα κανένα , διότι τὰς ἀνάγκας μου συνεπλήρωσαν οἱ ἀδελφοὶ ποὺ ἦλθαν ἀπὸ τὴν Μακεδονίαν · ἀπέφυγα καὶ θὰ ἀποφεύγω νὰ σᾶς δίνω βάρος γιὰ ὅ , τιδήποτε .
Ὅπως εἶναι βέβαιον ὅτι ἡ ἀλήθεια τοῦ Χριστοῦ εἶναι μέσα μου , ἔτσι τὸ καύχημά μου αὐτὸ εἰς τὰ μέρη τῆς Ἀχαΐας δὲν θὰ μοῦ ἀποκλεισθῇ .
Γιατί ; Διότι δὲν σᾶς ἀγαπῶ ; Ὁ Θεὸς ξέρει ὅτι σᾶς ἀγαπῶ .
Ἀλλ᾽ αὐτὸ ποὺ κάνω θὰ ἐξακολουθῶ νὰ τὸ κάνω , διὰ νὰ στερήσω τῆς εὐκαιρίας ἐκείνους ποὺ ἐπιδιώκουν εὐκαιρίαν διὰ νὰ φανοῦν ὅτι εἶναι σὰν ἐμᾶς εἰς τὸ ἔργον , διὰ τὸ ὁποῖον καυχῶνται .
Τέτοιοι ἄνθρωποι εἶναι ψευδαπόστολοι , ἐργάται δόλιοι , ποὺ μεταμφιέζονται εἰς ἀποστόλους τοῦ Χριστοῦ .
Καὶ δὲν εἶναι αὐτὸ περίεργον , διότι ὁ ἴδιος ὁ Σατανᾶς μεταμφιέζεται εἰς ἄγγελον φωτεινόν .
Δὲν εἶναι λοιπὸν μεγάλο πρᾶγμα , ἐὰν καὶ οἱ ὑπηρέται του μεταμφιέζονται εἰς ὑπηρέτας δικαιοσύνης , τῶν ὁποίων τὸ τέλος θὰ εἶναι σύμφωνον πρὸς τὰ ἔργα τους .
Ἐπαναλαμβάνω , κανεὶς ἂς μὴ μὲ νομίσῃ ἀνόητον , ἀλλοιῶς δεχθῆτέ με ἔστω καὶ ὡς ἀνόητον , διὰ νὰ ἔχω καὶ ἐγὼ τὸ μικρόν μου καύχημα .
Αὐτὸ ποὺ λέγω , δὲν τὸ λέγω κατ᾽ ἐντολὴν τοῦ Κυρίου , ἀλλὰ σὰν ἀνόητος ὡς πρὸς τὸ θέμα αὐτὸ τῆς καυχήσεως .
Ἐπειδὴ πολλοὶ καυχῶνται διὰ κοσμικὰ πράγματα , θὰ καυχηθῶ καὶ ἐγώ .
Διότι εὐχαρίστως ἀνέχεσθε τοὺς ἀνοήτους , σεῖς ποὺ εἶσθε φρόνιμοι .
Δείχνετε ὑπομονήν , ἐὰν σᾶς καταδουλώνῃ κανεὶς ἢ σᾶς κατατρώγῃ ἢ σᾶς ἐκμεταλλεύεται ἢ σᾶς φέρεται ὑπερήφανα ἢ σᾶς κτυπᾶ εἰς τὸ πρόσωπον .
Μὲ ἐντροπήν μου τὸ λέγω , σὰν νὰ ἐφανήκαμε ἐμεῖς ἀδύνατοι . Ἀλλὰ γιὰ ὅ , τιδήποτε πρᾶγμα καὶ ἂν τολμᾷ κανεὶς νὰ καυχηθῇ — ὁμιλῶ σὰν ἀνόητος — θὰ τολμήσω καὶ ἐγώ .
Ἑβραῖοι εἶναι αὐτοί ; Καὶ ἐγὼ εἶμαι . Ἰσραηλῖται εἶναι ; Καὶ ἐγώ . Ἀπόγονοι τοῦ Ἀβραὰμ εἶναι ; Καὶ ἐγώ .
Ὑπηρέται τοῦ Χριστοῦ εἶναι ; Μιλῶ σὰν παράφρων , ἐγὼ τοὺς ὑπερτερῶ · σὲ κόπους πολὺ περισσότερον , σὲ μαστιγώσεις σὲ μεγάλον βαθμόν , σὲ φυλακίσεις πολὺ περισσότερον , πολλὲς φορὲς ἐκινδύνευσα νὰ θανατωθῶ .
Ἀπὸ τοὺς Ἰουδαίους πέντε φορὲς ὑπέστην σαράντα παρὰ μίαν μαστιγώσεις ,
τρεῖς φορὲς μὲ ἐρράβδισαν , μιὰ φορὰ μὲ ἐλιθοβόλησαν , τρεῖς φορὲς ἐναυάγησα , ἕνα εἰκοσιτετράωρον παρασυρόμουν εἰς τὸ πέλαγος .
Σὲ ὁδοιπορίες πολλὲς φορές , μὲ κινδύνους ἀπὸ ποταμούς , μὲ κινδύνους ἀπὸ ληστάς , κινδύνους ἀπὸ τοὺς ὁμοεθνεῖς μου , κινδύνους ἀπὸ τοὺς ἐθνικούς , κινδύνους εἰς τὴν πόλιν , κινδύνους σὲ ἔρημα μέρη , κινδύνους εἰς τὴν θάλασσαν , κινδύνους μεταξὺ ψευδαδέλφων ,
μὲ κόπον καὶ μόχθον , πολλὲς φορὲς ἄϋπνος , μὲ πεῖναν καὶ δίψαν , πολλὲς φορὲς νηστικός , εἰς τὸ κρύο χωρὶς ἐπαρκῆ ἐνδύματα .
Ἐκτὸς τῶν ἄλλων , ἡ καθημερινή μου πίεσις , ἡ μέριμνα δι᾽ ὅλας τὰς ἐκκλησίας .
Ποιός ἀσθενεῖ καὶ δὲν ἀσθενῶ καὶ ἐγώ ; Ποιός πέφτει καὶ ἐγὼ δὲν καίομαι ;
Ἐὰν πρέπει νὰ καυχηθῶ , θὰ καυχηθῶ διὰ πράγματα ποὺ δείχνουν τὴν ἀδυναμίαν μου .
Ὁ Θεὸς καὶ Πατέρας τοῦ Κυρίου μας Ἰησοῦ Χριστοῦ , ποὺ εἶναι εὐλογητὸς αἰωνίως , ξέρει ὅτι δὲν ψεύδομαι .
Εἰς τὴν Δαμασκὸν ὁ ἐθνάρχης τοῦ βασιλέως Ἀρέτα ἐφρουροῦσε τὴν πόλιν τῆς Δαμασκοῦ , ἐπειδὴ ἤθελε νὰ μὲ πιάσῃ ,
ἀλλὰ μὲ κατέβασαν ἀπὸ ἕνα παράθυρο μέσα σὲ καλάθι , ἀπὸ τὸ τεῖχος , καὶ ξέφυγα ἀπὸ τὰ χέρια του .

Τὸ νὰ καυχῶμαι λοιπὸν δὲν εἶναι συμφέρον μου , ἀλλὰ θὰ ἔλθω εἰς ὀπτασίας καὶ ἀποκαλύψεις τοῦ Κυρίου .
Ξέρω ἕνα ἄνθρωπον χριστιανὸν ὁ ὁποῖος πρὸ δεκατεσσάρων ἐτῶν — εἴτε μὲ τὸ σῶμα , δὲν ξέρω , εἴτε ἐκτὸς τοῦ σώματος , δὲν ξέρω , ὁ Θεὸς ξέρει — ἁρπάχθηκε ἕως τὸν τρίτον οὐρανόν .
Καὶ ξέρω ὅτι ὁ ἄνθρωπος ἐκεῖνος — εἴτε μὲ τὸ σῶμα εἴτε ἐκτὸς τοῦ σώματος δὲν ξέρω , ὁ Θεὸς ξέρει —
ἁρπάχθηκε εἰς τὸν παράδεισον καὶ ἄκουσε ἀνέκφραστα λόγια τὰ ὁποῖα δὲν ἐπιτρέπεται νὰ ἐπαναλάβῃ ἄνθρωπος .
Δι᾽ ἕνα τέτοιον ἄνθρωπον θὰ καυχηθῶ , διὰ τὸν ἑαυτόν μου ὅμως δὲν θὰ καυχηθῶ , παρὰ μόνον διὰ τὰς ἀδυναμίας μου .
Ἀλλὰ καὶ ἐὰν θελήσω νὰ καυχηθῶ , δὲν θὰ εἶμαι ἀνόητος , διότι θὰ πῶ τὴν ἀλήθειαν , τὸ ἀποφεύγω ὅμως μήπως μὲ θεωρήσῃ κανεὶς ἀνώτερον ἀπὸ ὅ , τι βλέπει σ᾽ ἐμὲ ἢ ἀκούει ἀπὸ ἐμέ .
Καὶ διὰ νὰ μὴ ὑπερηφανεύωμαι διὰ τὰς πολλὰς ἀποκαλύψεις , μοῦ ἐδόθηκε ἕνα ἀγκάθι εἰς τὸ σῶμα , ἕνας ἄγγελος τοῦ Σατανᾶ , διὰ νὰ μὲ ραπίζῃ , διὰ νὰ μὴ ὑπερηφανεύωμαι .
Τρεῖς φορὲς παρεκάλεσα τὸν Κύριον γι᾽ αὐτό , διὰ νὰ φύγῃ ἀπὸ ἐμέ .
Καὶ μοῦ εἶπε , « Σοῦ εἶναι ἀρκετὴ ἡ χάρις μου , διότι ἡ δύναμίς μου φανερώνεται τελεία ἐκεῖ ποὺ ὑπάρχει ἀδυναμία » . Πολὺ εὐχαρίστως λοιπὸν θὰ καυχηθῶ μᾶλλον διὰ τὰς ἀδυναμίας μου , διὰ νὰ κατασκηνώσῃ εἰς ἐμὲ ἡ δύναμις τοῦ Χριστοῦ .
Διὰ τοῦτο εἶμαι εὐχαριστημένος μὲ τὰς ἀδυναμίας , τὰς ὕβρεις , τὰς ταλαιπωρίας , τοὺς διωγμοὺς καὶ τὰς στερήσεις πρὸς χάριν τοῦ Χριστοῦ , διότι ὅταν εἶμαι ἀδύνατος , τότε εἶμαι δυνατός .
Ἔγινα ἀνόητος μὲ τὸ νὰ καυχῶμαι . Σεῖς μὲ ἀναγκάσατε . Ἔπρεπε σεῖς νὰ μὲ συσταίνετε , ἐπειδὴ σὲ τίποτε δὲν ἐφάνηκα κατώτερος ἀπὸ τοὺς ἐξοχωτέρους ἀποστόλους , ἂν καὶ δὲν εἶμαι τίποτε .
Τὰ χαρακτηριστικὰ τοῦ ἀληθινοῦ ἀποστόλου ἐπραγματοποιήθησαν ἐνώπιόν σας μὲ κάθε ὑπομονήν , μὲ σημεῖα καὶ τέρατα καὶ δυνάμεις .
Κατὰ τί λοιπὸν εἶσθε κατώτεροι ἀπὸ τὰς ἄλλας ἐκκλησίας , παρὰ κατὰ τὸ ὅτι ἐγὼ ὁ ἴδιος δὲν σᾶς ἐπεβάρυνα ; Συγχωρῆστέ μου αὐτὴν τὴν ἀδικίαν .
Νά , διὰ τρίτην φορὰν εἶμαι ἕτοιμος νὰ ἔλθω σ᾽ ἐσᾶς καὶ δὲν θὰ σᾶς ἐπιβαρύνω , διότι δὲν ζητῶ τὰ ὑλικὰ ἀγαθά σας , ἀλλὰ σᾶς τοὺς ἰδίους , διότι δὲν ὀφείλουν τὰ παιδιὰ νὰ θησαυρίζουν διὰ τοὺς γονεῖς , ἀλλ᾽ οἱ γονεῖς διὰ τὰ παιδιά .
Ἐγὼ πολὺ εὐχαρίστως θὰ δαπανήσω καὶ θὰ δαπανηθῶ διὰ τὰς ψυχάς σας . Ἂν καί , ἐνῷ σᾶς ἀγαπῶ περισσότερον , ἀγαπῶμαι ἀπὸ σᾶς ὀλιγώτερον .
Ἀλλ᾽ ἔστω , ἐγὼ δὲν σᾶς ἐπεβάρυνα , ἀλλ᾽ ἐπειδὴ εἶμαι πανοῦργος , σᾶς ἔπιασα μὲ δόλον .
Μήπως σᾶς ἐκμεταλλεύθηκα διὰ κάποιου ἀπὸ ἐκείνους ποὺ ἔστειλα σ᾽ ἐσᾶς ;
Παρεκάλεσα τὸν Τίτον νὰ ἔλθῃ καὶ ἔστειλα μαζί του τὸν ἀδελφόν . Μήπως σᾶς ἐκμεταλλεύθηκε ὁ Τίτος ; Δὲν συμπεριφερθήκαμε μὲ τὸ ἴδιο πνεῦμα ; Δὲν ἀκολουθήσαμε τὰ ἴδια ἴχνη ;
Πάλιν νομίζετε ὅτι ἀπολογούμεθα σ᾽ ἐσᾶς ; Μιλᾶμε ἐνώπιον τοῦ Θεοῦ ἐν Χριστῷ . Ὅλα δὲ αὐτά , ἀγαπητοί , διὰ τὴν οἰκοδομήν σας .
Διότι φοβοῦμαι μήπως , ὅταν ἔλθω , δὲν σᾶς βρῶ ὅπως σᾶς θέλω , καὶ σεῖς δὲν μὲ βρῆτε ὅπως μὲ θέλετε · μήπως ὑπάρχουν ἔριδες , ζηλοτυπίαι , θυμοί , φιλονεικίαι , διαβολαί , ψιθυρισμοί , ὑπερηφάνειαι , ἀκαταστασίαι ,
μήπως , ὅταν πάλιν ἔλθω , μὲ ταπεινώσῃ ὁ Θεός μου ἀπέναντί σας καὶ πενθήσω πολλοὺς ποὺ ἁμάρτησαν προηγουμένως καὶ δὲν μετενόησαν διὰ τὴν ἀκαθαρσίαν καὶ τὴν πορνείαν καὶ τὴν ἀσέλγειαν ποὺ διέπραξαν .
Διὰ τρίτην αὐτὴν φορὰν ἔρχομαι σ᾽ ἐσᾶς · ἐπὶ στόματος δύο ἢ τριῶν μαρτύρων θὰ σταθῇ κάθε λόγος .
Σᾶς ἔχω προείπει καὶ προλέγω , ὅπως ὅταν ἤμουν παρὼν τὴν δευτέραν φορὰν καὶ ἀπὼν τώρα γράφω εἰς ἐκείνους ποὺ ἁμάρτησαν προηγουμένως καὶ εἰς ὅλους τοὺς λοιποὺς ὅτι , ὅταν ἔλθω πάλιν , δὲν θὰ σᾶς λυπηθῶ ,
ἀφοῦ ζητᾶτε ἀπόδειξιν διὰ τὸν Χριστόν , ὁ ὁποῖος μιλεῖ δι᾽ ἐμοῦ καὶ ὁ ὁποῖος δὲν εἶναι ἀπέναντί σας ἀδύνατος , ἀλλὰ δυνατὸς μεταξύ σας .
Διότι ἂν καὶ ἐσταυρώθηκε ἐν ἀδυναμίᾳ , ζῆ ὅμως μὲ τὴν δύναμιν τοῦ Θεοῦ . Καὶ ἐμεῖς συμμετέχομεν εἰς τὴν ἀδυναμίαν του , ἀλλὰ θὰ ζήσωμεν μαζί του , μὲ τὴν δύναμιν τοῦ Θεοῦ , ὅταν θὰ εἴμεθα μεταξύ σας .
Ἐξετάζετε τὸν ἑαυτόν σας , ἐὰν στέκεσθε εἰς τὴν πίστιν , δοκιμάζετε τὸν ἑαυτόν σας . Ἤ δὲν ἀναγνωρίζετε ὅτι ὁ Ἰησοῦς Χριστὸς εἶναι μέσα σας ; Ἐκτὸς ἐὰν εἶσθε ἀποτυχόντες .
Ἐλπίζω νὰ καταλάβετε ὅτι ἐμεῖς δὲν εἴμεθα ἀποτυχόντες .
Εὐχόμεθα δὲ εἰς τὸν Θεὸν νὰ μὴ κάνετε κανένα κακόν , ὄχι διὰ νὰ μὴ φανοῦμε ἐμεῖς ἀποτυχόντες , ἀλλὰ διὰ νὰ κάνετε σεῖς τὸ καλόν , ἐμεῖς δὲ ἂς φαινώμεθα σὰν ἀποτυχόντες .
Διότι δὲν μποροῦμε νὰ κάνωμεν τίποτε ἐναντίον τῆς ἀληθείας , ἀλλὰ μόνον ὑπὲρ τῆς ἀληθείας .
Ὥστε χαίρομεν ὅταν ἐμεῖς εἴμεθα ἀδύνατοι , σεῖς δὲ δυνατοί . Αὐτὸ καὶ εὐχόμεθα , τὴν τελειοποίησίν σας .
Γι᾽ αὐτὸ σᾶς γράφω αὐτά , ὅταν δὲν εἶμαι μεταξύ σας , διὰ νὰ μὴ συμπεριφερθῶ μὲ αὐστηρότητα , ὅταν θὰ εἶμαι παρών , σύμφωνα πρὸς τὴν ἐξουσίαν ποὺ μοῦ ἔδωκεν ὁ Κύριος πρὸς οἰκοδομὴν καὶ ὄχι πρὸς καταστροφήν .
Λοιπόν , ἀδελφοί , χαίρετε , προχωρεῖτε εἰς τὴν τελειοποίησιν , νὰ νουθετῆτε ἀλλήλους , νὰ ἔχετε τὸ ἴδιο φρόνημα , εἰρηνεύετε , καὶ ὁ Θεὸς τῆς ἀγάπης καὶ τῆς εἰρήνης θὰ εἶναι μαζί σας .
Ἀσπασθῆτε ἀλλήλους μὲ φίλημα ἅγιον . Σᾶς χαιρετοῦν ὅλοι οἱ ἅγιοι .
Ἡ χάρις τοῦ Κυρίου Ἰησοῦ Χριστοῦ καὶ ἡ ἀγάπη τοῦ Θεοῦ καὶ ἡ κοινωνία τοῦ Ἁγίου Πνεύματος εἴθε νὰ εἶναι μὲ ὅλους σας . Ἀμήν .


Ὁ Παῦλος , ἀπόστολος ἐντεταλμένος ὄχι ἀπὸ ἀνθρώπους οὔτε δι᾽ ἀνθρώπου , ἀλλὰ διὰ τοῦ Ἰησοῦ Χριστοῦ καὶ τοῦ Θεοῦ Πατρός , ὁ ὁποῖος τὸν ἀνέστησεν ἐκ τῶν νεκρῶν ,
καὶ ὅλοι οἱ ἀδελφοί , οἱ ὁποῖοι εἶναι μαζί μου , πρὸς τὰς ἐκκλησίας τῆς Γαλατίας ·
χάρις νὰ εἶναι σ᾽ ἐσᾶς καὶ εἰρήνη ἀπὸ τὸν Θεὸν Πατέρα μας καὶ τὸν Κύριον Ἰησοῦν Χριστόν ,
ὁ ὁποῖος ἔδωσε τὸν ἑαυτόν του διὰ τὰς ἁμαρτίας μας , διὰ νὰ μᾶς ἐλευθερώσῃ ἀπὸ τὸν σημερινὸν πονηρὸν κόσμον , σύμφωνα πρὸς τὸ θέλημα τοῦ Θεοῦ καὶ Πατέρα μας ,
εἰς τὸν ὁποῖον ἀνήκει ἡ δόξα εἰς τοὺς αἰῶνας τῶν αἰώνων . Ἀμήν .
Ἐκπλήττομαι διότι τόσον γρήγορα μεταπηδᾶτε ἀπὸ ἐκεῖνον , ὁ ὁποῖος σᾶς ἐκάλεσε διὰ τῆς χάριτος τοῦ Χριστοῦ , πρὸς ἄλλο εὐαγγέλιον ,
τὸ ὁποῖον δὲν εἶναι ἄλλο , μόνον ποὺ ὑπάρχουν μερικοὶ οἱ ὁποῖοι σᾶς ταράσσουν καὶ θέλουν νὰ διαστρέψουν τὸ εὐαγγέλιον τοῦ Χριστοῦ .
Ἀλλὰ καὶ ἂν ἐμεῖς οἱ ἴδιοι ἢ κάποιος ἄγγελος ἀπὸ τὸν οὐρανόν , σᾶς κηρύξῃ διαφορετικὸν εὐαγγέλιον ἀπὸ ἐκεῖνο , ποὺ σᾶς ἐκηρύξαμεν , αὐτὸς ἂς εἶναι ἀνάθεμα .
Ὅπως εἴπαμε προηγουμένως , καὶ τώρα πάλιν σᾶς λέγω , ἐὰν κανεὶς σᾶς κηρύξῃ διαφορετικὸν εὐαγγέλιον ἀπὸ ἐκεῖνο ποὺ παραλάβατε , ἂς εἶναι ἀνάθεμα .
Ζητῶ τώρα τὴν εὔνοιαν τῶν ἀνθρώπων ἢ τοῦ Θεοῦ ; Ἢ μήπως ζητῶ νὰ γίνω ἀρεστὸς εἰς ἀνθρώπους ; Ἐὰν ἐζητοῦσα ἀκόμη νὰ εἶμαι ἀρεστὸς εἰς ἀνθρώπους , δὲν θὰ ἤμουν δοῦλος τοῦ Χριστοῦ .
Σᾶς κάνω γνωστόν , ἀδελφοί , ὅτι τὸ εὐαγγέλιον , τὸ ὁποῖον ἐκηρύχθηκε ἀπὸ ἐμέ , δὲν εἶναι ἀνθρώπινον ,
διότι οὔτε τὸ ἐπῆρα οὔτε τὸ ἐδιδάχθηκα ἀπὸ ἀνθρώπους ἀλλὰ δι᾽ ἀποκαλύψεως Ἰησοῦ Χριστοῦ .
Ἔχετε ἀκούσει , βέβαια , τὴν ἄλλοτε διαγωγήν μου εἰς τὸν Ἰουδαϊσμόν , ὅτι δηλαδὴ ὑπερβολικὰ κατεδίωκα τὴν ἐκκλησίαν τοῦ Θεοῦ καὶ τὴν πολεμοῦσα .
Καὶ εἶχα μεγαλύτερες προόδους εἰς τὸν Ἰουδαϊσμὸν ἀπὸ πολλοὺς συνομηλίκους συμπατριώτας μου , μὲ τὸν ὑπερβολικὸν ζῆλον ποὺ ἔδειχνα διὰ τὰς πατρικάς μου παραδόσεις .
Ὅταν ὅμως εὐδόκησε ὁ Θεός , ὁ ὁποῖος μὲ ξεχώρισε ἀπὸ τὴν κοιλιὰ τῆς μητέρας μου καὶ μὲ ἐκάλεσε διὰ τῆς χάριτός του ,
νὰ ἀποκαλύψῃ μέσα μου τὸν Υἱόν του , διὰ νὰ κηρύττω αὐτὸν εἰς τὰ ἔθνη , ἀμέσως δὲν συμβουλεύθηκα ἀνθρώπους ,
οὔτε ἀνέβηκα εἰς τὰ Ἱεροσόλυμα πρὸς ἐκείνους ποὺ ἦσαν ἀπόστολοι πρὶν ἀπὸ ἐμέ , ἀλλ᾽ ἔφυγα εἰς τὴν Ἀραβίαν καὶ πάλιν ἐπέστρεψα εἰς τὴν Δαμασκόν .
Ἔπειτα , ὕστερα ἀπὸ τρία χρόνια , ἀνέβηκα εἰς τὰ Ἱεροσόλυμα διὰ νὰ γνωρίσω τὸν Πέτρον καὶ ἔμεινα κοντά του δέκα πέντε ἡμέρας .
Ἄλλον ἀπὸ τοὺς ἀποστόλους δὲν εἶδα παρὰ τὸν Ἰάκωβον , τὸν ἀδελφὸν τοῦ Κυρίου .
Γιὰ ὅσα σᾶς γράφω ὁμολογῶ ἐνώπιον τοῦ Θεοῦ , ὅτι δὲν λέγω ψέμματα .
Ἔπειτα ἦλθα εἰς τὰ μέρη τῆς Συρίας καὶ τῆς Κιλικίας .
Προσωπικῶς μάλιστα ἤμουν ἄγνωστος εἰς τὰς ἐκκλησίας τοῦ Χριστοῦ εἰς τὴν Ἰουδαίαν .
Μόνον ἄκουαν ὅτι , « Ἐκεῖνος , ποὺ ἄλλοτε μᾶς κατεδίωκε , τώρα κηρύττει τὴν πίστιν , τὴν ὁποίαν ἄλλοτε ἐζητοῦσε νὰ ἐξαφανίσῃ » ,
καὶ ἐδόξαζαν ἐξ αἰτίας μου τὸν Θεόν .
Κατόπιν , μετὰ ἀπὸ δέκα τέσσερα χρόνια , ἀνέβηκα πάλιν εἰς τὰ Ἱεροσόλυμα μὲ τὸν Βαρνάβαν καὶ ἐπῆρα μαζί μου καὶ τὸν Τίτον .
Ἀνέβηκα δὲ ἔπειτα ἀπὸ ἀποκάλυψιν καὶ ἀνέπτυξα εἰς αὐτούς , ἰδιαιτέρως δὲ εἰς τοὺς φημισμένους , τὸ εὐαγγέλιον , τὸ ὁποῖον κηρύττω εἰς τὰ ἔθνη , μήπως μάταια τρέχω ἢ ἔτρεξα .
Ἀλλ᾽ οὔτε καὶ ὁ Τίτος , ὁ ὁποῖος ἦτο μαζί μου , ἀναγκάσθηκε νὰ περιτμηθῇ , ἂν καὶ ἦτο ἐθνικός ,
ἀκριβῶς ἕνεκα τῶν παρεισάκτων ψευδαδέλφων , οἱ ὁποῖοι παρεισέφρυσαν διὰ νὰ ἐπιβουλευθοῦν τὴν ἐλευθερίαν μας , ποὺ ἔχομεν ὡς πιστοὶ τοῦ Χριστοῦ Ἰησοῦ , πρὸς τὸν σκοπὸν νὰ μᾶς ὑποδουλώσουν ,
εἰς τοὺς ὁποίους οὐδὲ πρὸς στιγμὴν ἐδεχθήκαμε νὰ ὑποταχθοῦμε , διὰ νὰ παραμείνῃ σ᾽ ἐσᾶς ἡ ἀλήθεια τοῦ εὐαγγελίου .
Ἀπὸ δὲ τοὺς φημισμένους , — τί ἦσαν μιὰ φορὰ δὲν μὲ ἐνδιαφέρει , ὁ Θεὸς δὲν λαβαίνει ὑπ᾽ ὄψιν του τὸ πρόσωπον τοῦ ἀνθρώπου — εἰς ἐμὲ λοιπὸν οἱ φημισμένοι τίποτε δὲν μοῦ προσέθεσαν
ἀλλὰ τοὐναντίον , ὅταν εἶδαν ὅτι ἐγὼ ἤμουν ἐμπιστευμένος μὲ τὸ εὐαγγέλιον διὰ τοὺς ἀπεριτμήτους ὅπως ὁ Πέτρος διὰ τοὺς περιτμημένους ,
— διότι ἐκεῖνος ὁ ὁποῖος ἐνήργησε εἰς τὸν Πέτρον , ὥστε νὰ γίνῃ ἀπόστολος τῶν περιτμημένων , ἐνήργησε καὶ εἰς ἐμὲ διὰ νὰ γίνω ἀπόστολος εἰς τὰ ἔθνη —
καὶ ὅταν αὐτοὶ ἀνεγνώρισαν τὴν χάριν , ποὺ μοῦ εἶχε δοθῆ , τότε ὁ Ἰάκωβος καὶ ὁ Κηφᾶς καὶ ὁ Ἰωάννης , οἱ ὁποῖοι ἐθεωροῦντο ὅτι εἶναι στύλοι , ἔδωκαν εἰς ἐμὲ καὶ εἰς τὸν Βαρνάβαν τὸ δεξί τους χέρι εἰς σημεῖον ἐπικοινωνίας καὶ συμφώνησαν νὰ εἴμεθα ἐμεῖς ἀπόστολοι εἰς τὸν ἐθνικὸν κόσμον , αὐτοὶ δὲ εἰς τοὺς περιτμημένους .
Ἐζήτησαν μόνον νὰ ἐνθυμούμεθα τοὺς πτωχοὺς καὶ αὐτὸ ἐφρόντισα νὰ τὸ κάνω .
Ὅταν ὅμως ἦλθε ὁ Πέτρος εἰς τὴν Ἀντιόχειαν , τότε κατὰ πρόσωπον ἐναντιώθηκα εἰς αὐτόν , ἐπειδὴ ἦτο ἄξιος κατακρίσεως .
Διότι πρὶν ἔλθουν μερικοὶ ἀπὸ τὸν Ἰάκωβον , ἔτρωγε μαζὶ μὲ τοὺς ἐθνικούς , ὅταν ὅμως ἦλθαν , ἀπεσύρθη καὶ ἀπεχωρίζετο , διότι ἐφοβεῖτο ἐκείνους ποὺ προήρχοντο ἀπὸ τὴν περιτομήν .
Καὶ μαζὶ μὲ αὐτὸν ὑποκρίθηκαν καὶ οἱ ἄλλοι Ἰουδαῖοι χριστιανοί , ὥστε καὶ ὁ Βαρνάβας συμπαρασύρθηκε εἰς τὴν ὑποκρισίαν τους .
Ἀλλ᾽ ὅταν εἶδα ὅτι δὲν βαδίζουν τὸν ὀρθὸν δρόμον σύμφωνα πρὸς τὴν ἀλήθειαν τοῦ εὐαγγελίου , εἶπα εἰς τὸν Πέτρον ἐνώπιον ὅλων , « Ἐὰν ἐσύ , ποὺ εἶσαι Ἰουδαῖος , ζῇς κατὰ τρόπον ἐθνικὸν καὶ ὄχι Ἰουδαϊκόν , πῶς ἀναγκάζεις τοὺς ἐθνικοὺς νὰ ζοῦν κατὰ τρόπον Ἰουδαϊκόν ; » .
Ἐμεῖς εἴμεθα ἐκ γενετῆς Ἰουδαῖοι καὶ ὄχι ἁμαρτωλοὶ ἐθνικοί ,
ἀλλ᾽ ἐπειδὴ γνωρίζομεν ὅτι ὁ ἄνθρωπος δὲν δικαιώνεται ἀπὸ τὰ ἔργα τοῦ νόμου ἀλλὰ διὰ τῆς πίστεως εἰς τὸν Ἰησοῦν Χριστόν , ἐπιστέψαμε καὶ ἐμεῖς εἰς τὸν Χριστὸν Ἰησοῦν , διὰ νὰ δικαιωθοῦμε διὰ τῆς πίστεως εἰς τὸν Χριστὸν καὶ ὄχι ἀπὸ τὰ ἔργα τοῦ νόμου , διότι ἀπὸ τὰ ἔργα τοῦ νόμου κανεὶς ἄνθρωπος δὲν θὰ δικαιωθῇ .
Ἀλλ᾽ ἐὰν ἐμεῖς ποὺ ἐζητήσαμε νὰ δικαιωθοῦμε διὰ τοῦ Χριστοῦ , εὑρεθήκαμε καὶ ἐμεῖς ἁμαρτωλοί , ἆραγε ὁ Χριστὸς ἐξυπηρετεῖ τὴν ἁμαρτίαν ; Μὴ γένοιτο !
Ἐὰν ὅμως οἰκοδομῶ πάλιν , ἐκεῖνα ποὺ ἐγκρέμισα , ἀποδεικνύω τὸν ἑαυτόν μου παραβάτην .
Διότι ἐγὼ διὰ τοῦ νόμου ἐπέθανα ὡς πρὸς τὸν νόμον , διὰ νὰ ζήσω ὡς πρὸς τὸν Θεόν . Ἔχω σταυρωθῆ μαζὶ μὲ τὸν Χριστόν .
Δὲν ζῶ δὲ πλέον ἐγώ , ἀλλὰ ζῆ μέσα μου ὁ Χριστός , τὴν ζωὴν δὲ τὴν ὁποίαν τώρα ζῶ εἰς τὸ σῶμα , τὴν ζῶ μὲ πίστιν εἰς τὸν Υἱὸν τοῦ Θεοῦ , ὁ ὁποῖος μὲ ἀγάπησε καὶ παρέδωκε τὸν ἑαυτόν του πρὸς χάριν μου .
Δὲν καταργῶ τὴν χάριν τοῦ Θεοῦ , διότι ἐὰν διὰ τοῦ νόμου δίδεται δικαίωσις , τότε ματαίως πέθανε ὁ Χριστός .
Ὦ ἀνόητοι Γαλάται , ποιός σᾶς ἐβάσκανε , νὰ μὴ πείθεσθε εἰς τὴν ἀλήθειαν , σεῖς ἐμπρὸς εἰς τὰ μάτια τῶν ὁποίων ἐζωγραφήθηκε ὁ Ἰησοῦς Χριστὸς σταυρωμένος ;
Τοῦτο μόνον θέλω νὰ μάθω ἀπὸ σᾶς : διὰ τῶν ἔργων τοῦ νόμου ἐλάβατε τὸ Πνεῦμα ἢ διὰ τῆς πίστεως εἰς ὅ , τι ἀκούσατε ;
Τόσον ἀνόητοι εἶσθε ; Ἀφοῦ ἀρχίσατε διὰ τοῦ Πνεύματος , θέλετε τώρα νὰ τελειώσετε μὲ τὴν σάρκα ;
Τόσα ποὺ ἐδοκιμάσατε ἐκ πείρας , ἀπέβησαν μάταια ; Ἐὰν μόνον μάταια !
Ἐκεῖνος λοιπόν , ὁ ὁποῖος σᾶς δίνει τὸ Πνεῦμα καὶ κάνει θαύματα μεταξύ σας , τὰ κάνει ἐπειδὴ τηρεῖτε τὸν νόμον ἢ ἐπειδὴ ἐπιστέψατε εἰς ὅ , τι ἀκούσατε ;
Καθώς , Ὁ Ἀβραὰμ ἐπίστεψε εἰς τὸν Θεὸν καὶ αὐτὸ τοῦ λογαριάσθηκε πρὸς δικαίωσιν .
Βλέπετε λοιπόν , ὅτι ὅσοι εἶναι ἄνθρωποι πίστεως , αὐτοὶ εἶναι παιδιὰ τοῦ Ἀβραάμ .
Καὶ ἡ γραφή , ἐπειδὴ προεῖδε ὅτι ὁ Θεὸς ἐπὶ τῇ βάσει τῆς πίστεως δικαιώνει τοὺς ἐθνικούς , προανήγγειλε εἰς τὸν Ἀβραὰμ τὸ χαρμόσυνον ἄγγελμα : Διὰ σοῦ θὰ εὐλογηθοῦν ὅλα τὰ ἔθνη .
Ὥστε , ἐκεῖνοι ποὺ εἶναι ἄνθρωποι πίστεως εὐλογοῦνται μαζὶ μὲ τὸν πιστὸν Ἀβραάμ .
Ὅσοι βασίζονται εἰς τὰ ἔργα τοῦ νόμου , αὐτοὶ εἶναι ὑπὸ κατάραν , διότι εἶναι γραμμένον , Καταραμένος εἶναι ὅποιος δὲν μένει σταθερῶς εἰς ὅλα τὰ γραμμένα εἰς τὸ βιβλίον τοῦ νόμου διὰ νὰ τὰ ἐκτελῇ .
Ὅτι δὲ διὰ τοῦ νόμου κανεὶς δὲν δικαιώνεται ἀπὸ τὸν Θεόν , εἶναι φανερόν , διότι , Ἐκεῖνος ποὺ δικαιώνεται διὰ τῆς πίστεως θὰ ζήσῃ .
Ὁ νόμος ὅμως δὲν στηρίζεται εἰς τὴν πίστιν , ἀλλὰ λέγει , Ἐκεῖνος ὁ ὁποῖος θὰ ἐκτελέσῃ αὐτά , θὰ ζήσῃ διὰ τῆς ἐκτελέσεως αὐτῶν .
Ὁ Χριστὸς μᾶς ἐξηγόρασε ἀπὸ τὴν κατάραν τοῦ νόμου , μὲ τὸ νὰ γίνῃ ὁ ἴδιος πρὸς χάριν μας κατάρα , — διότι εἶναι γραμμένον , Καταραμένος εἶναι ὅποιος κρεμᾶται εἰς τὸ ξύλον , —
διὰ νὰ ἔλθῃ ἡ εὐλογία τοῦ Ἀβραὰμ εἰς τοὺς ἐθνικοὺς διὰ τοῦ Ἰησοῦ Χριστοῦ , διὰ νὰ λάβωμεν τὴν ὑπόσχεσιν τοῦ Πνεύματος διὰ τῆς πίστεως .
Ἀδελφοί , θὰ σᾶς μιλήσω μὲ ἕνα ἀνθρώπινον παράδειγμα . Μίαν ἐπικυρωμένην διαθήκην ἑνὸς ἀνθρώπου κανεὶς δὲν μπορεῖ νὰ ἀκυρώσῃ ἢ νὰ προσθέσῃ κάτι .
Εἰς τὴν περίπτωσιν τοῦ Ἀβραάμ , αἱ ὑποσχέσεις ἐγένοντο εἰς αὐτὸν καὶ εἰς τὸν ἀπόγονόν του . Δὲν λέγει , « καὶ εἰς τοὺς ἀπογόνους » σὰν νὰ ἐπρόκειτο περὶ πολλῶν ἀλλὰ περὶ ἑνός · « Καὶ εἰς τὸν ἀπόγονόν σου » , ὁ ὁποῖος εἶναι ὁ Χριστός .
Ἐννοῶ δὲ τὸ ἑξῆς : Ὁ νόμος ὁ ὁποῖος ἦλθε μετὰ τετρακόσια τριάντα ἔτη δὲν μπορεῖ νὰ ἀκυρώσῃ μίαν διαθήκην , ἡ ὁποία εἶχε ἐπικυρωθῆ προηγουμένως ἀπὸ τὸν Θεὸν καὶ ἀναφέρεται εἰς τὸν Χριστόν , ὥστε νὰ καταργήσῃ τὴν ὑπόσχεσιν .
Διότι ἐὰν ἡ κληρονομία βασίζεται εἰς τὴν τήρησιν τοῦ νόμου , τότε δὲν δίδεται βάσει ὑποσχέσεως . Εἰς τὸν Ἀβραὰμ ὅμως ὁ Θεὸς τὴν ἐχάρισε δι᾽ ὑποσχέσεως .
Ποιόν σκοπὸν λοιπὸν ἔχει ὁ νόμος ; Προσετέθη ἕνεκα τῶν παραβάσεων , ἕως ὅτου ἔλθῃ ὁ ἀπόγονος εἰς τὸν ὁποῖον ἔγινε ἡ ὑπόσχεσις · διετάχθη δὲ ὁ νόμος δι᾽ ἀγγέλων καὶ μὲ τὴν μεσολάβησιν μεσίτου .
Ἀλλ᾽ ὁ μεσίτης δὲν εἶναι ἑνός , ὁ Θεὸς ὅμως εἶναι ἕνας .
Ὁ νόμος λοιπὸν εἶναι ἐναντίον τῶν ὑποσχέσεων τοῦ Θεοῦ ; Μὴ γένοιτο ! Διότι ἐὰν ἐδίδετο νόμος , ὁ ὁποῖος νὰ μποροῦσε νὰ ζωοποιήσῃ , τότε πραγματικὰ θὰ προήρχετο ἐκ τοῦ νόμου ἡ δικαίωσις .
Ἡ γραφὴ ὅμως περιέκλεισε τὰ πάντα κάτω ἀπὸ τὴν ἁμαρτίαν , διὰ νὰ δοθῇ εἰς τοὺς πιστεύοντας ἡ ὑπόσχεσις βάσει τῆς πίστεως εἰς τὸν Ἰησοῦν Χριστόν .
Προτοῦ ἔλθῃ ἡ πίστις , ἐφρουρούμεθα κλεισμένοι κάτω ἀπὸ τὸν νόμον , μέχρις ὅτου ἀποκαλυφθῇ ἡ πίστις .
Ὥστε ὁ νόμος ἦτο παιδαγωγός μας ἕως ὅτου ἔλθῃ ὁ Χριστός , διὰ νὰ δικαιωθοῦμε διὰ τῆς πίστεως .
Τώρα δέ , ποὺ ἦλθεν ἡ πίστις , δὲν εἴμεθα πλέον ὑπὸ παιδαγωγόν ,
διότι διὰ τῆς πίστεως εἶσθε ὅλοι υἱοὶ Θεοῦ ἐν Χριστῷ Ἰησοῦ ,
διότι ὅσοι ἐβαπτισθήκατε εἰς τὸν Χριστόν , ἔχετε ἐνδυθῆ τὸν Χριστόν .
Δὲν ὑπάρχει Ἰουδαῖος οὔτε Ἕλλην , δὲν ὑπάρχει δοῦλος οὔτε ἐλεύθερος , δὲν ὑπάρχει ἄρρεν καὶ θῆλυ , διότι ὅλοι σεῖς εἶσθε ἕνας ἄνθρωπος ἐν Χριστῷ Ἰησοῦ .
Ἐὰν δὲ εἶσθε τοῦ Χριστοῦ , ἄρα εἶσθε ἀπόγονοι τοῦ Ἀβραάμ , καὶ κληρονόμοι βάσει ὑποσχέσεως .

Ἐκεῖνο ποὺ ἐννοῶ εἶναι ὅτι , ἐφ᾽ ὅσον χρόνον ὁ κληρονόμος εἶναι ἀνήλικος , δὲν διαφέρει καθόλου ἀπὸ τὸν δοῦλον , ἂν καὶ εἶναι κύριος ὅλης τῆς περιουσίας ,
ἀλλὰ εἶναι ὑπὸ τὴν ἐξουσίαν ἐπιτρόπων καὶ διαχειριστῶν μέχρι τῆς προθεσμίας , τὴν ὁποίαν ὥρισε ὁ πατέρας .
Ἔτσι καὶ ἐμεῖς , ὅταν ἤμαστε ἀνήλικοι , ἤμαστε ὑποδουλωμένοι κάτω ἀπὸ τὰ στοιχεῖα τοῦ κόσμου .
Ὅταν ὅμως συμπληρώθηκε ὁ χρόνος , τότε ἔστειλε ὁ Θεὸς τὸν Υἱόν του , ὁ ὁποῖος ἐγεννήθηκε ἀπὸ γυναῖκα καὶ διετέλεσε ὑπὸ τὸν νόμον ,
διὰ νὰ ἐξαγοράσῃ ἐκείνους , οἱ ὁποῖοι ἦσαν δοῦλοι κάτω ἀπὸ τὸν νόμον , διὰ νὰ πάρωμεν τὴν υἱοθεσίαν .
Καὶ ἐπειδὴ εἶσθε υἱοί , ὁ Θεὸς ἔστειλε στὶς καρδιές σας τὸ Πνεῦμα τοῦ Υἱοῦ του , τὸ ὁποῖον κράζει Ἀββᾶ , Πατέρα .
Ὥστε δὲν εἶσαι πλέον δοῦλος , ἀλλὰ υἱός , ἐὰν δὲ εἶσαι υἱός , εἶσαι τότε καὶ κληρονόμος τοῦ Θεοῦ διὰ τοῦ Χριστοῦ .
Ἀλλὰ τότε , ἐπειδὴ δὲν ἐγνωρίζατε τὸν Θεόν , ἤσαστε δοῦλοι εἰς ὄντα , τὰ ὁποῖα κατ᾽ οὐσίαν δὲν εἶναι θεοί .
Τώρα ὅμως , ἀφοῦ ἐγνωρίσατε τὸν Θεὸν ἢ μᾶλλον ἐγνωρισθήκατε ἀπὸ τὸν Θεόν , πῶς ἐπιστρέφετε πάλιν εἰς τὰ ἀδύνατα καὶ πτωχὰ στοιχεῖα , εἰς τὰ ὁποῖα πάλιν θέλετε νὰ εἶσθε δοῦλοι ὅπως καὶ πρίν ;
Φυλάττετε ὡρισμένας ἡμέρας καὶ μῆνας καὶ ἐποχὰς καὶ ἔτη .
Φοβοῦμαι μήπως μάταια ἐκοπίασα γιὰ σᾶς .
Ἀδελφοί , σᾶς ἱκετεύω νὰ γίνετε ὅπως εἶμαι ἐγώ , διότι καὶ ἐγὼ ἤμουν ὅπως ἐσεῖς . Δὲν μοῦ ἐκάνατε κανένα κακό .
Ξέρετε ὅτι τὴν προηγουμένην φοράν , ἕνεκα σωματικῆς ἀσθενείας ἐκήρυξα σ᾽ ἐσᾶς τὸ εὐαγγέλιον
καὶ παρ᾽ ὅλον ὅτι τὸ σῶμά μου ἦτο γιὰ σᾶς πειρασμός , δὲν μὲ περιφρονήσατε οὔτε ἀηδιάσατε ἀλλὰ μὲ ἐδεχθήκατε σὰν ἄγγελον Θεοῦ , σὰν Χριστὸν Ἰησοῦν .
Ποῦ εἶναι λοιπὸν ἡ ἱκανοποίησις ποὺ αἰσθανθήκατε ; Διότι ἐγὼ μαρτυρῶ γιὰ σᾶς ὅτι ἐὰν ἦτο δυνατὸν καὶ τὰ μάτια σας θὰ ἐβγάζατε καὶ θὰ μοῦ τὰ ἐδίνατε .
Ὥστε ἔγινα τώρα ἐχθρός σας , ἐπειδὴ σᾶς λέγω τὴν ἀλήθειαν ;
Αὐτοὶ οἱ διαστρέφοντες τὸ εὐαγγέλιον δείχνουν ζῆλον γιὰ σᾶς ὄχι πρὸς τὸ καλόν , ἀλλὰ θέλουν νὰ σᾶς ἀποκλείσουν ἀπὸ τὸ ἀληθινὸ εὐαγγέλιον , διὰ νὰ ἔχετε ζῆλον γι᾽ αὐτούς .
Εἶναι ὡραῖον πρᾶγμα νὰ εἶναι κανεὶς ζηλευτὸς διὰ τὸ καλόν , πάντοτε καὶ ὄχι μόνον ὅταν εἶμαι κοντά σας .
Παιδιά μου , γιὰ τὰ ὁποῖα πάλιν δοκιμάζω πόνους γέννας ἕως ὅτου μορφωθῇ μέσα σας ὁ Χριστός .
Πόσον θὰ ἤθελα νὰ εἶμαι τώρα μαζί σας καὶ νὰ ἀλλάξω τὸν τόνον τῆς φωνῆς μου , διότι βρίσκομαι εἰς ἀμηχανίαν γιὰ σᾶς .
Πέστε μου σεῖς , οἱ ὁποῖοι θέλετε νὰ εἶσθε ὑπὸ τὸν νόμον , δὲν ἀκοῦτε τὸν νόμον ;
Εἶναι γραμμένον , ὅτι ὁ Ἀβραὰμ εἶχε δύο υἱοὺς , ἕνα ἀπὸ τὴν δούλην του καὶ ἕνα ἀπὸ τὴν ἐλευθέραν .
Ἀλλ᾽ ὁ υἱὸς τῆς δούλης ἐγεννήθηκε κατὰ τὸν φυσικὸν νόμον , ἐνῷ τῆς ἐλευθέρας ἐγεννήθηκε δυνάμει τῆς ὑποσχέσεως τοῦ Θεοῦ .
Αὐτὰ εἶναι ἀλληγορικά . Αἱ δύο αὐταὶ γυναῖκες εἶναι αἱ δύο διαθῆκαι , ἡ μία ἡ ὁποία προῆλθε ἀπὸ τὸ ὄρος Σινᾶ καὶ γεννᾶ παιδιὰ διὰ δουλείαν · αὐτὴ εἶναι ἡ Ἄγαρ ,
— διότι ἡ λέξις Ἄγαρ σημαίνει τὸ ὄρος Σινᾶ εἰς τὴν Ἀραβίαν — ἀντιστοιχεῖ δὲ εἰς τὴν σημερινὴν Ἱερουσαλήμ , ἡ ὁποία εἶναι δούλη μαζὶ μὲ τὰ παιδιά της .
Ἡ ἄνω ὅμως Ἱερουσαλὴμ εἶναι ἐλευθέρα , καὶ αὐτὴ εἶναι μητέρα ὅλων μας ,
διότι εἶναι γραμμένον , Νὰ εὐφρανθῇς ἐσὺ ἡ στεῖρα , ποὺ δὲν γεννᾶς . Βγάλε φωνὴν καὶ φώναξε ἐσύ , ποὺ δὲν κοιλοπονᾶς , διότι θὰ ἔχῃ περισσότερα παιδιὰ ἡ ἐγκαταλειφθεῖσα παρὰ ἐκείνη ποὺ ἔχει ἄνδρα .
Ἐμεῖς δέ , ἀδελφοί , εἴμεθα , ὅπως καὶ ὁ Ἰσαάκ , παιδιὰ ὑποσχέσεως .
Ἀλλ᾽ ὅπως τότε ἐκεῖνος ποὺ ἐγεννήθηκε κατὰ τὸν φυσικὸν νόμον , κατεδίωκε ἐκεῖνον ποὺ ἐγεννήθηκε κατὰ πνεῦμα , ἔτσι καὶ τώρα .
Ἀλλὰ τί λέγει ἡ γραφή ; Διῶξε τὴν δούλην καὶ τὸν υἱόν της , διότι δὲν πρόκειται νὰ κληρονομήσῃ ὁ υἱὸς τῆς δούλης μαζὶ μὲ τὸν υἱὸν τῆς ἐλευθέρας .
Ἄρα , ἀδελφοί , δὲν εἴμεθα παιδιὰ τῆς δούλης ἀλλὰ τῆς ἐλευθέρας .
Εἰς τὴν ἐλευθερίαν λοιπόν , διὰ τὴν ὁποίαν ὁ Χριστὸς μᾶς ἐλευθέρωσε , σταθῆτε σταθεροὶ καὶ μὴ θελήσετε νὰ ὑποταχθῆτε πάλιν εἰς ζυγὸν δουλείας .
Ἐγὼ ὁ Παῦλος σᾶς λέγω , ὅτι ἐὰν περιτέμνεσθε , ὁ Χριστὸς δὲν πρόκειται νὰ σᾶς ὠφελήσῃ σὲ τίποτε .
Βεβαιώνω πάλιν κάθε ἄνθρωπον , ὁ ὁποῖος περιτέμνεται , ὅτι ὀφείλει νὰ ἐκπληρώσῃ ὅλον τὸν νόμον .
Ἀποχωρισθήκατε ἀπὸ τὸν Χριστὸν ὅσοι ζητᾶτε νὰ δικαιωθῆτε διὰ τοῦ νόμου · ἐξεπέσατε ἀπὸ τὴν χάριν .
Διότι ἐμεῖς διὰ τοῦ Πνεύματος , βάσει τῆς πίστεως , ἀναμένομεν τὴν δικαίωσιν διὰ τὴν ὁποίαν ἐλπίζομεν .
Διότι ἐν Χριστῷ Ἰησοῦ οὔτε ἡ περιτομὴ ἔχει καμμίαν ἰσχὺν οὔτε ἡ ἀκροβυστία , ἀλλ᾽ ἡ πίστις , ἡ ὁποία ἐκδηλοῦται ἐνεργῶς διὰ τῆς ἀσκήσεως τῆς ἀγάπης .
Ἐτρέχετε καλά . Ποιός σᾶς ἐμπόδισε νὰ ὑπακούετε εἰς τὴν ἀλήθειαν ;
Ἡ πειθὼ αὐτὴ δὲν προῆλθε ἀπὸ τὸν Θεὸν ὁ ὁποῖος σᾶς καλεῖ .
Λίγο προζύμι ἔχει τὴν δύναμιν νὰ ζυμώσῃ ὁλόκληρο τὸ ζυμάρι .
Ἔχω πεποίθησιν εἰς τὸν Κύριον , ὅτι δὲν θὰ ἔχετε διαφορετικὴν γνώμην . Ἐκεῖνος δέ , ποὺ σᾶς ταράσσει , αὐτὸς θὰ φέρῃ τὸ κρῖμα , οἱοσδήποτε καὶ ἂν εἶναι .
Ἀλλ᾽ ἐὰν ἐγώ , ἀδελφοί , κηρύττω ἀκόμη ἀναγκαίαν τὴν περιτομήν , πῶς συμβαίνει νὰ καταδιώκωμαι ἀκόμη ; Ἐν τοιαύτῃ περιπτώσει δὲν θὰ ὑφίστατο πλέον τὸ σκάνδαλον τοῦ σταυροῦ .
Ἠμποροῦν ἀκόμη καὶ νὰ εὐνουχισθοῦν ἐκεῖνοι , οἱ ὁποῖοι σᾶς ἀναστατώνουν .
Σεῖς ὅμως , ἀδελφοί , εἶσθε καλεσμένοι διὰ τὴν ἐλευθερίαν . Μόνον μὴ παίρνετε τὴν ἐλευθερίαν ὡς πρόφασιν διὰ σαρκικὰς ἀπολαύσεις , ἀλλὰ διὰ τῆς ἀγάπης νὰ ἐξυπηρετῆτε ὁ ἕνας τὸν ἄλλον ,
διότι ὅλος ὁ νόμος ἐκπληρώνεται μὲ ἕνα λόγον , Νὰ ἀγαπήσῃς τὸν πλησίον σου σὰν τὸν ἑαυτόν σου .
Ἐὰν δὲ ὁ ἕνας δαγκώνῃ καὶ κατατρώγῃ τὸν ἄλλον , προσέχετε μήπως καταφαγωθῆτε μεταξύ σας .
Ἐννοῶ νὰ ὁδηγῆσθε ἀπὸ τὸ Πνεῦμα καὶ τότε δὲν θὰ ἐκτελῆτε τὴν ἐπιθυμίαν τῆς σαρκός ,
διότι ἡ σάρκα ἔχει ἐπιθυμίες ἀντίθετες πρὸς τὸ Πνεῦμα , τὸ δὲ Πνεῦμα ἀντίθετες πρὸς τὴν σάρκα . Αὐτὰ εἶναι ἀντίθετα τὸ ἕνα πρὸς τὸ ἄλλο , ὥστε νὰ μὴ μπορῆτε νὰ κάνετε ἐκεῖνα ποὺ θέλετε .
Ἐὰν ὅμως ὁδηγῆσθε ἀπὸ τὸ Πνεῦμα , τότε δὲν εἶσθε κάτω ἀπὸ τὸν νόμον .
Εἶναι δὲ φανερὰ τὰ ἔργα τῆς σαρκός : μοιχεία , πορνεία , ἀκαθαρσία , ἀκολασία ,
εἰδωλολατρεία , μαγεία , ἐχθρότης , φιλονεικίαι , ζηλοτυπίαι , θυμοί , ραδιουργίαι , διχόνοιαι , αἱρέσεις ,
φθόνοι , φόνοι , μέθαι , ἀσωτίαι καὶ τὰ ὅμοια πρὸς αὐτά , διὰ τὰ ὁποῖα σᾶς προειδοποιῶ , καθὼς καὶ ἄλλοτε σᾶς προειδοποίησα , ὅτι ἐκεῖνοι ποὺ κάνουν παρόμοια πράγματα δὲν θὰ κληρονομήσουν τὴν βασιλείαν τοῦ Θεοῦ .
Ὁ καρπὸς ὅμως τοῦ Πνεύματος εἶναι ἀγάπη , χαρά , εἰρήνη , μακροθυμία , χρηστοήθεια , ἀγαθωσύνη , πίστις ,
πραότης , ἐγκράτεια . Ἐναντίον αὐτῶν δὲν ὑπάρχει νόμος .
Ἀλλ᾽ ὅσοι ἀνήκουν εἰς τὸν Ἰησοῦν Χριστόν , ἐσταύρωσαν τὴν σάρκα μαζὶ μὲ τὰ πάθη καὶ τὰς ἐπιθυμίας .
Ἐὰν ζῶμεν διὰ τοῦ Πνεύματος , πρέπει νὰ βαδίζωμεν καὶ κατὰ τὸ Πνεῦμα .
Ἂς μὴ γινώμεθα κενόδοξοι , προκαλοῦντες ὁ ἕνας τὸν ἄλλον καὶ φθονοῦντες ὁ ἕνας τὸν ἄλλον .
Ἀδελφοί , ἐὰν παρασυρθῇ κανεὶς σὲ κάποιο ἁμάρτημα , σεῖς οἱ πνευματικοὶ πρέπει νὰ τὸν διορθώνετε μὲ πνεῦμα πραότητος καὶ νὰ προσέχῃς τὸν ἑαυτόν σου μήπως πέσῃς καὶ σὺ σὲ πειρασμόν .
Ὁ καθένας νὰ βαστάζῃ τὰ βάρη τοῦ ἄλλου , καὶ κατ᾽ αὐτὸν τὸν τρόπον θὰ ἐκπληρώσετε τὸν νόμον τοῦ Χριστοῦ .
Ἐὰν νομίζῃ κανεὶς ὅτι εἶναι κάτι , ἐνῷ δὲν εἶναι τίποτε , αὐτὸς ἀπατᾶ τὸν ἑαυτόν του .
Ὁ καθένας ἂς ἐξετάζῃ τὸ ἔργον του καὶ τότε ὁ λόγος τῆς καυχήσεώς του θὰ εἶναι εἰς τὸν ἑαυτόν του μόνον , καὶ ὄχι ἐν συγκρίσει μὲ ἄλλον ,
διότι ὁ καθένας θὰ βαστάξῃ τὸ δικό του φορτίον .
Ἐκεῖνος , ὁ ὁποῖος κατηχεῖται τὸν λόγον , ἂς μεταδίδῃ εἰς τὸν κατηχητὴν ἀπὸ ὅλα τὰ ἀγαθά .
Μὴ πλανᾶσθε , ὁ Θεὸς δὲν ἐμπαίζεται . Ἐκεῖνο ποὺ θὰ σπείρῃ ὁ ἄνθρωπος , αὐτὸ καὶ θὰ θερίσῃ ,
διότι ἐκεῖνος ποὺ θὰ σπείρῃ εἰς τὴν σάρκα του , θὰ θερίσῃ ἀπὸ τὴν σάρκα διαφθοράν . Ἐκεῖνος δὲ ποὺ θὰ σπείρῃ εἰς τὸ Πνεῦμα , θὰ θερίσῃ ἀπὸ τὸ Πνεῦμα ζωὴν αἰώνιον .
Ἂς μὴ ἀποθαρρυνώμεθα εἰς τὸ νὰ κάνωμεν τὸ καλό , διότι εἰς τὸν κατάλληλον χρόνον θὰ θερίσωμεν , ἐὰν δὲν ἀποκάμωμεν .
Ἑπομένως ἐφ᾽ ὅσον ἔχομεν εὐκαιρίες , ἂς κάνωμεν τὸ καλὸ εἰς ὅλους , πρὸ παντὸς δὲ εἰς τοὺς ὁμοπίστους μας .
Κυττάξτε μὲ πόσον μεγάλα γράμματα σᾶς ἔγραψα μὲ τὸ χέρι μου .
Ὅσοι θέλουν νὰ φανοῦν εὐάρεστοι μὲ μέσα ἐξωτερικά , αὐτοὶ σᾶς ἀναγκάζουν νὰ περιτέμνεσθε , ἁπλῶς καὶ μόνον διὰ νὰ μὴ καταδιώκονται διὰ τὸ κήρυγμα περὶ τοῦ σταυροῦ τοῦ Χριστοῦ .
Διότι οὔτε αὐτοὶ ποὺ περιτέμνονται , φυλάττουν τὸν νόμον , ἀλλὰ θέλουν νὰ περιτέμνεσθε σεῖς , διὰ νὰ καυχηθοῦν διὰ τὴν συμμόρφωσίν σας εἰς ἕνα ἐξωτερικὸν τύπον .
Εἰς ἐμὲ δὲ μὴ γένοιτο νὰ καυχηθῶ διὰ τίποτε ἄλλο παρὰ διὰ τὸν σταυρὸν τοῦ Κυρίου μας Ἰησοῦ Χριστοῦ , διὰ τοῦ ὁποίου ὁ κόσμος εἶναι σταυρωμένος ὡς πρὸς ἐμέ , καὶ ἐγὼ εἶμαι σταυρωμένος ὡς πρὸς τὸν κόσμον .
Διότι ἐν Χριστῷ Ἰησοῦ οὔτε ἡ περιτομὴ οὔτε ἡ ἀκροβυστία ἔχουν ἀξίαν , ἀλλὰ ἡ νέα δημιουργία .
Καὶ ὅσοι βαδίσουν σύμφωνα μὲ τὸν κανόνα τοῦτον , εἰρήνη ἂς ἔλθῃ εἰς αὐτοὺς καὶ ἔλεος , καὶ εἰς τὸν Ἰσραὴλ τοῦ Θεοῦ .
Εἰς τὸ ἑξῆς ἂς μὴ μὲ ἐνοχλῇ κανείς , διότι ἐγὼ βαστάζω εἰς τὸ σῶμά μου τὰ σημάδια τοῦ Κυρίου Ἰησοῦ .
Ἡ χάρις τοῦ Κυρίου μας Ἰησοῦ Χριστοῦ νὰ εἶναι μὲ τὸ πνεῦμά σας , ἀδελφοί . Ἀμήν .

Ὁ Παῦλος , ἀπόστολος τοῦ Ἰησοῦ Χριστοῦ μὲ τὸ θέλημα τοῦ Θεοῦ , πρὸς τοὺς ἁγίους , οἱ ὁποῖοι εἶναι εἰς τὴν Ἔφεσον , καὶ εἶναι πιστοὶ ἐν Χριστῷ Ἰησοῦ ·
χάρις καὶ εἰρήνη νὰ εἶναι σ᾽ ἐσᾶς ἀπὸ τὸν Θεὸν Πατέρα μας καὶ ἀπὸ τὸν Κύριον Ἰησοῦν Χριστόν .
Εὐλογητὸς ἂς εἶναι ὁ Θεὸς καὶ Πατέρας τοῦ Κυρίου μας Ἰησοῦ Χριστοῦ , ὁ ὁποῖος μᾶς εὐλόγησε ἐν Χριστῷ μὲ κάθε εὐλογίαν πνευματικὴν εἰς τὰ ἐπουράνια ,
ὅπως καὶ μᾶς ἐξέλεξε ἐν αὐτῷ πρὶν δημιουργηθῇ ὁ κόσμος , διὰ νὰ εἴμεθα ἅγιοι καὶ ἄψογοι ἐνώπιόν του , ἀφοῦ δι᾽ ἀγάπης
μᾶς προώρισε νὰ εἴμεθα υἱοί του διὰ τοῦ Ἰησοῦ Χριστοῦ , σύμφωνα πρὸς τὴν εὐαρέσκειαν τοῦ θελήματός του ,
πρὸς ἔπαινον τῆς ἐνδόξου χάριτός του , μὲ τὴν ὁποίαν μᾶς ἐπροίκισε πλούσια διὰ τοῦ Ἀγαπημένου .
Δι᾽ αὐτοῦ ἔχομεν τὴν ἀπολύτρωσιν διὰ τοῦ αἵματός του , τὴν ἄφεσιν τῶν ἁμαρτιῶν , σύμφωνα πρὸς τὸν πλοῦτον τῆς χάριτός του ,
τὴν ὁποίαν πλούσια ἐχάρισε σ᾽ ἐμᾶς μὲ κάθε σοφίαν καὶ φρόνησιν ,
καὶ μᾶς ἐγνώρισε τὸ μυστικὸν θέλημά του κατὰ τὴν εὐαρέσκειάν του , τὴν ὁποίαν ἐσχεδίασε ὁ ἴδιος
διὰ νὰ πραγματοποιηθῇ κατὰ τὸ πλήρωμα τῶν χρόνων , ὥστε τὰ πάντα , τὰ ἐπουράνια καὶ τὰ ἐπίγεια , νὰ ἑνωθοῦν ἐν τῷ Χριστῷ ·
ἐν αὐτῷ , διὰ τοῦ ὁποίου ἐγίναμεν κληρονόμοι ἐμεῖς οἱ ὁποῖοι προωρισθήκαμε σύμφωνα πρὸς τὸ σχέδιον ἐκείνου , ὁ ὁποῖος ἐνεργεῖ τὰ πάντα κατὰ τὴν ἀπόφασιν τοῦ θελήματός του ,
νὰ εἴμεθα εἰς ἔπαινον τῆς δόξης του , ἐμεῖς ποὺ πρῶτοι ἐλπίσαμεν εἰς τὸν Χριστόν .
Καὶ σεῖς , ἀφοῦ ἀκούσατε τὸν λόγον τῆς ἀληθείας , τὸ χαρμόσυνον ἄγγελμα τῆς σωτηρίας σας , καὶ τὸ ἐπιστέψατε , ἐνωθήκατε μὲ τὸν Χριστὸν καὶ ἐσφραγισθήκατε μὲ τὸ Πνεῦμα τὸ Ἅγιον , ποὺ ὑποσχέθηκε ὁ Θεὸς
καὶ τὸ ὁποῖον εἶναι ἀρραβὼν τῆς κληρονομίας μας μέχρι τῆς ἀπολυτρώσεως τοῦ λαοῦ ποὺ ὁ Θεὸς ἀπέκτησε πρὸς ἔπαινον τῆς δόξης του .
Διὰ τοῦτο καὶ ἐγώ , ἀφ᾽ ὅτου ἄκουσα διὰ τὴν πίστιν σας πρὸς τὸν Κύριον Ἰησοῦν καὶ διὰ τὴν ἀγάπην ποὺ ἔχετε πρὸς ὅλους τοὺς ἁγίους ,
δὲν παύω νὰ εὐχαριστῶ τὸν Θεὸν γιὰ σᾶς , ὅταν σᾶς ἐνθυμοῦμαι εἰς τὰς προσευχάς μου ,
καὶ ζητῶ νὰ σᾶς δώσῃ ὁ Θεὸς τοῦ Κυρίου μας Ἰησοῦ Χριστοῦ , ὁ Πατέρας τῆς δόξης , πνεῦμα σοφίας καὶ ἀποκαλύψεως διὰ νὰ τὸν γνωρίσετε βαθειὰ
καὶ νὰ φωτίσῃ τὰ μάτια τῆς καρδιᾶς σας , ὥστε νὰ γνωρίσετε ποιά εἶναι ἡ ἐλπίδα , ἡ ὁποία εἶναι συνδεδεμένη μὲ τὴν πρόσκλησίν του , καὶ ποιός εἶναι ὁ πλοῦτος τῆς ἐνδόξου κληρονομίας του μεταξὺ τῶν ἁγίων ,
καὶ πόσον πολὺ μεγάλη εἶναι ἡ δύναμίς του σ᾽ ἐμᾶς ποὺ πιστεύομεν , σύμφωνα μὲ τὴν ἐνέργειαν τῆς ἰσχυρᾶς του δυνάμεως .
Τὴν ὁποίαν ἔδειξε ἐνεργὸν ἐν τῷ Χριστῷ , ὅταν τὸν ἀνέστησε ἐκ νεκρῶν καὶ τὸν ἐκάθισε εἰς τὰ δεξιά του εἰς τὰ ἐπουράνια ,
ὑπεράνω ἀπὸ κάθε ἀρχὴν καὶ ἐξουσίαν καὶ δύναμιν καὶ κυριότητα καὶ ἀπὸ κάθε ὄνομα ποὺ ὀνομάζεται ὄχι μόνον εἰς τὸν κόσμον τοῦτον , ἀλλὰ καὶ εἰς τὸν μέλλοντα .
Καὶ ὅλα ὑπέταξε κάτω ἀπὸ τὰ πόδια του καὶ αὐτὸν ἔκανε Κεφαλὴν ὑπεράνω ὅλων εἰς τὴν ἐκκλησίαν ,
ἡ ὁποία εἶναι τὸ σῶμά του , τὸ συμπλήρωμα ἐκείνου ποὺ γεμίζει τὰ πάντα ἐν πᾶσι .
Καὶ σᾶς ποὺ ἤσαστε νεκροὶ ἕνεκα τῶν παραπτωμάτων καὶ τῶν ἁμαρτιῶν ,
μέσα εἰς τὰς ὁποίας ἐζήσατε κάποτε σύμφωνα μὲ τὴν πορείαν τοῦ κόσμου τούτου , ἀκολουθοῦντες τὸν ἄρχοντα τῆς ἐξουσίας τοῦ ἀέρος , τὸ πνεῦμα ποὺ τώρα ἐνεργεῖ μεταξὺ τῶν ἀπειθῶν ἀνθρώπων
— μεταξὺ τῶν ὁποίων καὶ ὅλοι ἐμεῖς κάποτε ἐζήσαμεν μέσα εἰς τὰς ἐπιθυμίας τῆς σαρκός μας , κάνοντες τὰ θελήματα τῆς σαρκὸς καὶ τῶν διανοιῶν μας καὶ ἤμαστε ἐκ φύσεως παιδιὰ ὀργῆς , ὅπως καὶ οἱ λοιποί —
ἀλλ᾽ ὁ Θεός , ἐπειδὴ εἶναι πλούσιος εἰς εὐσπλαχνίαν ἕνεκα τῆς πολλῆς ἀγάπης μὲ τὴν ὁποίαν μᾶς ἀγάπησε ,
ἂν καὶ ἤμαστε νεκροὶ ἕνεκα τῶν παραπτωμάτων , μᾶς ἐζωοποίησε μαζὶ μὲ τὸν Χριστόν , — διὰ χάριτος εἶσθε σωσμένοι , —
καὶ μᾶς ἀνέστησε μαζὶ καὶ μᾶς ἐκάθισε μαζὶ εἰς τὰ ἐπουράνια ἐν Χριστῷ Ἰησοῦ ,
διὰ νὰ δείξῃ εἰς τοὺς μέλλοντας αἰῶνας τὸν ὑπερβολικὸν πλοῦτον τῆς χάριτός του εἰς καλωσύνην ποὺ ἔδειξε σ᾽ ἐμᾶς διὰ τοῦ Χριστοῦ Ἰησοῦ .
Διότι διὰ τῆς χάριτος εἶσθε σωσμένοι διὰ τῆς πίστεως καὶ αὐτὸ δὲν προέρχεται ἀπὸ σᾶς , ἀλλὰ εἶναι τοῦ Θεοῦ δῶρον ,
ὄχι ἀπὸ ἔργα , διὰ νὰ μὴ μπορῇ κανεὶς νὰ καυχηθῇ .
Διότι εἴμεθα δικό του ἔργον , δημιουργηθέντες ἐν Χριστῷ Ἰησοῦ δι᾽ ἔργα ἀγαθά , τὰ ὁποῖα ὁ Θεὸς προετοίμασε , διὰ νὰ ἀποτελέσουν τὸν τρόπον τῆς ζωῆς μας .
Διὰ τοῦτο νὰ θυμᾶσθε ὅτι κάποτε σεῖς οἱ ἐθνικοὶ κατὰ τὴν σάρκα , οἱ λεγόμενοι ἀπερίτμητοι ἀπὸ τὴν λεγομένην περιτομήν , ποὺ γίνεται εἰς τὴν σάρκα μὲ χέρι ἀνθρώπινο ,
ὅτι ἤσαστε κατὰ τὸν καιρὸν ἐκεῖνον χωρὶς Χριστόν , ἀποξενωμένοι ἀπὸ τὴν ἰθαγένειαν τοῦ Ἰσραὴλ καὶ ξένοι ἀπὸ τὰς διαθήκας τῆς ὑποσχέσεως , χωρὶς νὰ ἔχετε ἐλπίδα καὶ ἄθεοι εἰς τὸν κόσμον .
Ἀλλὰ τώρα διὰ τοῦ Ἰησοῦ Χριστοῦ σεῖς , ποὺ κάποτε ἤσαστε μακρυά , ἤλθατε πλησίον διὰ τοῦ αἵματος τοῦ Χριστοῦ .
Διότι αὐτὸς εἶναι ἡ εἰρήνη μας , ὁ ὁποῖος συνήνωσε τὰ δύο μέρη καὶ κατέρριψε τὸ μεσότοιχον τοῦ φραγμοῦ , δηλαδὴ τὴν ἔχθραν , καταργήσας διὰ τῆς σαρκός του
τὸν νόμον τῶν ἐντολῶν ποὺ συνίστατο εἰς διαταγάς , διὰ νὰ δημιουργήσῃ εἰς τὸν ἑαυτόν του , ἀπὸ τὰ δύο μέρη , ἕνα νέον ἄνθρωπον καὶ νὰ φέρῃ εἰρήνην
καὶ νὰ συμφιλιώσῃ μὲ τὸν Θεὸν καὶ τὰ δύο μέρη εἰς ἕνα σῶμα διὰ τοῦ σταυροῦ , διὰ τοῦ ὁποίου ἐθανάτωσε τὴν ἔχθραν .
Καὶ ὅταν ἦλθε , ἐκήρυξε τὸ χαρμόσυνον ἄγγελμα εἰρήνης σ᾽ ἐσᾶς ποὺ ἤσαστε μακρυά , καὶ εἰς τοὺς πλησίον ,
διότι δι᾽ αὐτοῦ ἔχομεν καὶ οἱ δύο εἴσοδον πρὸς τὸν Πατέρα μὲ ἕνα Πνεῦμα .
Ὥστε λοιπὸν , δὲν εἶσθε πλέον ξένοι καὶ παρεπίδημοι , ἀλλὰ συμπολῖται τῶν ἁγίων καὶ οἰκεῖοι τοῦ Θεοῦ ,
διότι ἔχετε οἰκοδομηθῆ ἐπάνω εἰς τὸ θεμέλιον τῶν ἀποστόλων καὶ τῶν προφητῶν , τοῦ ὁποίου ὁ Ἰησοῦς Χριστὸς εἶναι ὁ ἀκρογωνιαῖος λίθος ,
ἐπάνω εἰς τὸν ὁποῖον ἡ ὅλη οἰκοδομὴ συναρμολογεῖται καὶ αὐξάνει εἰς ναὸν ἅγιον ἐν Κυρίῳ .
Ἐν αὐτῷ καὶ σεῖς συνοικοδομεῖσθε , ὥστε νὰ γίνετε τόπος κατοικίας τοῦ Θεοῦ διὰ τοῦ Πνεύματος .
Διὰ τοῦτο ἐγὼ ὁ Παῦλος , ὁ φυλακισμένος τοῦ Χριστοῦ Ἰησοῦ γιὰ σᾶς τοὺς ἐθνικούς ,
ἀφοῦ ἀκούσατε διὰ τὸ σχέδιον τῆς χάριτος τοῦ Θεοῦ , ποὺ μοῦ ἐδόθηκε γιὰ σᾶς ,
ὅτι δηλαδὴ κατ᾽ ἀποκάλυψιν μοῦ ἐγνώρισε τὸ μυστήριον , ὅπως σᾶς ἔγραψα προηγουμένως μὲ λίγα λόγια ,
εἰς τὰ ὁποῖα μπορεῖτε , ἐὰν τὰ ἀναγνώσετε , νὰ ἐννοήσετε πῶς ἀντιλαμβάνομαι τὸ μυστήριον τοῦ Χριστοῦ ,
τὸ ὁποῖον εἰς ἄλλας γενεὰς δὲν ἔγινε γνωστὸν εἰς τοὺς ἀνθρώπους , ὅπως ἀποκαλύφθηκε τώρα εἰς τοὺς ἁγίους ἀποστόλους του καὶ εἰς τοὺς προφήτας διὰ τοῦ Πνεύματος ,
ὅτι δηλαδὴ οἱ ἐθνικοὶ εἶναι κληρονόμοι μαζὶ μ᾽ ἐσᾶς καὶ συσσωματωμένοι καὶ συμμέτοχοι τῆς ὑποσχέσεώς του ἐν τῷ Χριστῷ διὰ τοῦ εὐαγγελίου ,
τοῦ ὁποίου ἔγινα ὑπηρέτης σύμφωνα πρὸς τὴν δωρεὰν τῆς χάριτος τοῦ Θεοῦ , ἡ ὁποία μοῦ ἐδόθηκε κατὰ τὴν ἐνέργειαν τῆς δυνάμεώς του .
Εἰς ἐμὲ τὸν ἐλαχιστότερον ἀπὸ ὅλους τοὺς ἁγίους ἐδόθηκε ἡ χάρις αὐτή , νὰ κηρύξω εἰς τοὺς ἐθνικοὺς τὸ χαρμόσυνον ἄγγελμα διὰ τὸν ἀνεξιχνίαστον πλοῦτον τοῦ Χριστοῦ
καὶ νὰ φωτίσω ὅλους ποιό εἶναι τὸ μυστικὸν σχέδιον ποὺ ἦτο κρυμμένον ἀπὸ τῶν αἰώνων ἐν τῷ Θεῷ , ὁ ὁποῖος ἐδημιούργησε τὰ πάντα διὰ τοῦ Ἰησοῦ Χριστοῦ ,
διὰ νὰ γνωρισθῇ τώρα εἰς τὰς ἀρχὰς καὶ τὰς ἐξουσίας εἰς τὰ ἐπουράνια , διὰ τῆς ἐκκλησίας , ἡ πολυποίκιλη σοφία τοῦ Θεοῦ ,
σύμφωνα πρὸς τὸν προαιώνιον σκοπὸν τὸν ὁποῖον ἐπραγματοποίησε διὰ τοῦ Ἰησοῦ Χριστοῦ τοῦ Κυρίου μας ,
διὰ τοῦ ὁποίου ἔχομεν τὸ θάρρος καὶ προσερχόμεθα μὲ πεποίθησιν διὰ τῆς πίστεως εἰς αὐτόν .
Διὰ τοῦτο παρακαλῶ νὰ μὴ ἀποθαρρύνεσθε διὰ τὰς θλίψεις ποὺ ὑποφέρω γιὰ σᾶς , αἱ ὁποῖαι εἶναι δόξα σας .
Δι᾽ αὐτὸν τὸν λόγον γονατίζω προσευχόμενος πρὸς τὸν Πατέρα τοῦ Κυρίου μας Ἰησοῦ Χριστοῦ ,
ἀπὸ τὸν ὁποῖον κάθε γένος εἰς τοὺς οὐρανοὺς καὶ τὴν γῆν παίρνει τὸ ὄνομα ,
νὰ σᾶς δώσῃ κατὰ τὸν πλοῦτον τῆς δόξης του , νὰ ἐνισχυθῆτε μὲ δύναμιν διὰ τοῦ Πνεύματός του εἰς τὸν ἐσωτερικόν σας ἄνθρωπον ,
νὰ κατοικήσῃ ὁ Χριστὸς διὰ τῆς πίστεως στὶς καρδιές σας , νὰ εἶσθε ριζωμένοι καὶ θεμελιωμένοι εἰς τὴν ἀγάπην ,
διὰ νὰ μπορέσετε νὰ καταλάβετε μαζὶ μὲ ὅλους τοὺς ἁγίους ποιό εἶναι τὸ πλάτος καὶ μῆκος καὶ βάθος καὶ ὕψος ,
καὶ νὰ γνωρίσετε τὴν ἀγάπην τοῦ Χριστοῦ , ἡ ὁποία ξεπερνᾶ τὴν γνῶσιν , διὰ νὰ καταστῆτε πλήρεις μὲ ὅλην τὴν πληρότητα τοῦ Θεοῦ .
Εἰς ἐκεῖνον δέ , ποὺ μπορεῖ νὰ κάνῃ πολὺ περισσότερα ἀπὸ ὅλα ὅσα ζητοῦμεν ἢ σκεπτόμεθα , σύμφωνα μὲ τὴν δύναμιν , ἡ ὁποία ἐνεργεῖται μέσα μας ,
εἰς αὐτὸν ἂς εἶναι ἡ δόξα ἐν τῇ ἐκκλησίᾳ ἐν Χριστῷ Ἰησοῦ εἰς πάσας τὰς γενεὰς τοῦ αἰῶνος τῶν αἰώνων . Ἀμήν .
Σᾶς προτρέπω λοιπὸν ἐγὼ ὁ φυλακισμένος διὰ τὸν Κύριον , νὰ φέρεσθε ἀντάξια πρὸς τὴν κλῆσιν , τὴν ὁποίαν ἐλάβατε ,
μὲ πᾶσαν ταπεινοφροσύνην καὶ πραότητα , μὲ ὑπομονὴν εἰς τὸ νὰ ἀνέχεσθε ὁ ἕνας τὸν ἄλλον μὲ ἀγάπην ,
καὶ νὰ φροντίζετε νὰ διατηρῆτε τὴν ἑνότητα τοῦ Πνεύματος διὰ τοῦ συνδέσμου τῆς εἰρήνης .
Ἕνα σῶμα ὑπάρχει καὶ ἕνα Πνεῦμα , καθὼς καὶ μία εἶναι ἡ ἐλπίδα τῆς κλήσεώς σας , τὴν ὁποίαν ἐλάβατε .
Ἕνας Κύριος , μία πίστις , ἕνα βάπτισμα ,
ἕνας Θεὸς καὶ Πατέρας ὅλων , ὁ ὁποῖος εἶναι ὑπεράνω ὅλων καὶ δι᾽ ὅλων καὶ εἰς ὅλους ἐμᾶς .
Ἀλλ᾽ εἰς τὸν καθένα ἀπὸ μᾶς ἐδόθηκε ἡ χάρις σύμφωνα πρὸς τὸ μέτρον τῆς δωρεᾶς τοῦ Χριστοῦ .
Διὰ τοῦτο λέγει , Ὅταν ἀνέβηκε εἰς τὰ ὕψη ἔλαβε αἰχμαλώτους καὶ ἔδωκε δῶρα εἰς τοὺς ἀνθρώπους .
Τὸ δὲ ἀνέβηκε , τί σημαίνει παρὰ ὅτι καὶ κατέβηκε πρῶτα εἰς τὰ κατώτερα μέρη τῆς γῆς ;
Ἐκεῖνος ποὺ κατέβηκε εἶναι αὐτὸς ποὺ καὶ ἀνέβηκε ὑπεράνω ὅλων τῶν οὐρανῶν , διὰ νὰ γεμίσῃ τὰ πάντα .
Καὶ τὰ δῶρά του ἦσαν : μερικοὶ νὰ εἶναι ἀπόστολοι , ἄλλοι προφῆται , ἄλλοι εὐαγγελισταί , ἄλλοι ποιμένες καὶ διδάσκαλοι ,
πρὸς τὸν σκοπὸν νὰ καταρτίσουν τοὺς ἁγίους , διὰ τὸ ἔργον ὑπηρεσίας , διὰ τὴν οἰκοδομὴν τοῦ σώματος τοῦ Χριστοῦ ,
μέχρις ὅτου φθάσωμεν ὅλοι εἰς τὴν ἑνότητα τῆς πίστεως καὶ τῆς πλήρους γνώσεως τοῦ Υἱοῦ τοῦ Θεοῦ , εἰς ἄνδρα τέλειον , εἰς τὸ μέτρον τοῦ τελείου ἀναστήματος τοῦ Χριστοῦ ,
ὥστε νὰ μὴ εἴμεθα πλέον νήπιοι , κυμαινόμενοι καὶ παρασυρόμενοι ἀπὸ κάθε ἄνεμον τῆς διδασκαλίας , μέσα εἰς τὴν δολιότητα τῶν ἀνθρώπων , μέσα εἰς τὴν δολιότητα τῶν ἀνθρώπων , μέσα εἰς τὴν πανουργίαν τους πρὸς τὸν σκοπὸν τῆς μεθοδικῆς παραπλανήσεως ,
ἀλλά , ὁμολογοῦντες τὴν ἀλήθειαν ἐν ἀγάπῃ , ἂς αὐξήσωμεν μὲ κάθε τρόπον εἰς αὐτόν , ὁ ὁποῖος εἶναι ἡ Κεφαλή , ὁ Χριστός ,
ἐκ τοῦ ὁποίου τὸ ὅλον σῶμα , τὸ ὁποῖον συναρμολογεῖται καὶ συγκρατεῖται διὰ τῆς ὑπηρεσίας κάθε ἀρθρώσεως μὲ τὴν ὁποίαν εἶναι ἐφωδιασμένον , διὰ τῆς καταλλήλου δὲ ἐνεργείας κάθε μέρους γίνεται ἡ αὔξησις τοῦ σώματος μὲ σκοπὸν τὴν ἰδίαν του οἰκοδομὴν ἐν ἀγάπῃ .
Τοῦτο λοιπὸν λέγω καὶ σᾶς ἐξορκίζω ἐν Κυρίῳ , νὰ μὴ φέρεσθε πλέον ὅπως φέρονται καὶ οἱ ἄλλοι ἐθνικοὶ μέσα εἰς τὰς ματαίας σκέψεις τοῦ νοῦ των ,
σκοτισμένοι κατὰ τὴν διάνοιαν , ἀποξενωμένοι ἀπὸ τὴν ζωὴν τοῦ Θεοῦ ἐξ αἰτίας τῆς ἀγνοίας ποὺ ὑπάρχει μέσα τους , ἕνεκα τῆς πωρώσεως τῆς καρδιᾶς των ,
οἱ ὁποῖοι , ἀφοῦ ἔγιναν ἀναίσθητοι , παρέδωκαν τὸν ἑαυτόν τους εἰς τὴν ἀσέλγειαν διὰ νὰ κάνουν ἀχόρταγα κάθε ἀκαθαρσίαν .
Ἀλλὰ σεῖς δὲν ἐμάθατε ἔτσι τὸν Χριστόν ,
— ἐὰν βέβαια τὸν ἀκούσατε καὶ ἐδιδαχθήκατε εἰς αὐτόν , καθὼς ὑπάρχει ἀλήθεια εἰς τὸν Ἰησοῦν .
Πρέπει ν᾽ ἀποβάλετε τὸν παλαιὸν ἄνθρωπον τῆς προτέρας σας ζωῆς , ὁ ὁποῖος φθείρεται ἀπὸ τὰς ἀπατηλὰς ἐπιθυμίας ,
νὰ ἀνανεώνεσθε δὲ ὡς πρὸς τὸ πνεῦμα τοῦ νοῦ σας ,
καὶ νὰ ἐνδυθῆτε τὸν νέον ἄνθρωπον , τὸν δημιουργηθέντα κατὰ Θεὸν πρὸς ἀληθινὴν δικαιοσύνην καὶ ἁγιότητα .
Διὰ τοῦτο ἀποβάλατε τὸ ψεῦδος καὶ ὁμιλεῖτε ἀλήθειαν ὁ καθένας μὲ τὸν πλησίον του , διότι εἴμεθα μέλη ὁ ἕνας τοῦ ἄλλου .
Ὀργίζεσθε ἀλλὰ μὴ ἁμαρτάνετε · ὁ ἥλιος ἂς μὴ δύῃ , ἐνῷ ἐξακολουθεῖ ἀκόμη ἡ ὀργή σας ,
οὔτε νὰ δίδετε τόπον εἰς τὸν διάβολον .
Ὁ κλέφτης νὰ μὴ κλέβῃ πλέον , ἀλλὰ μᾶλλον νὰ κοπιάζῃ ἐργαζόμενος μὲ τὰ χέρια του τὸ καλόν , διὰ νὰ ἔχῃ νὰ δώσῃ κάτι εἰς ἐκεῖνον ποὺ ἔχει ἀνάγκην .
Κακὸς λόγος νὰ μὴ ἐξέρχεται ἀπὸ τὸ στόμα σας ἀλλὰ μόνον καλός , διὰ νὰ οἰκοδομήσῃ ἐκεῖ ποὺ ὑπάρχει ἀνάγκη καὶ νὰ ὠφελήσῃ ἐκείνους ποὺ θὰ τὸν ἀκούσουν .
Καὶ μὴ λυπῆτε τὸ Πνεῦμα τὸ Ἅγιον τοῦ Θεοῦ , μὲ τὸ ὁποῖον ἐσφραγισθήκατε διὰ τὴν ἡμέραν τῆς ἀπολυτρώσεως .
Κάθε πικρία καὶ θυμὸς καὶ ὀργὴ καὶ κραυγὴ καὶ κακολογία ἂς εἶναι μακρυὰ ἀπὸ σᾶς μαζὶ μὲ κάθε κακίαν .
Καὶ νὰ εἶσθε καλοὶ ὁ ἕνας πρὸς τὸν ἄλλον , εὔσπλαγχνοι καὶ νὰ συγχωρῆτε ἀλλήλους , καθὼς καὶ ὁ Θεὸς σᾶς συγχώρησεν ἐν Χριστῷ .
Νὰ γίνεσθε λοιπὸν μιμηταὶ τοῦ Θεοῦ σὰν παιδιὰ ἀγαπητά .
Νὰ φέρεσθε μὲ ἀγάπην ὅπως καὶ ὁ Χριστὸς μᾶς ἀγάπησε καὶ παρέδωκε τὸν ἑαυτόν του γιὰ μᾶς , προσφορὰν καὶ εὐωδιάζουσαν θυσίαν εἰς τὸν Θεόν .
Πορνεία δὲ καὶ κάθε ἀκαθαρσία ἢ πλεονεξία οὔτε νὰ ἀναφέρεται μεταξύ σας , καθὼς πρέπει εἰς ἁγίους ,
οὔτε αἰσχρότης καὶ μωρολογία ἢ εὐτράπελα πράγματα , τὰ ὁποῖα δὲν εἶναι πρέποντα , ἀλλὰ μᾶλλον εὐχαριστία .
Διότι τοῦτο νὰ ξέρετε , ὅτι κάθε πόρνος ἢ ἀκάθαρτος ἢ πλεονέκτης , δηλαδὴ εἰδωλολάτρης , δὲν ἔχει κληρονομίαν εἰς τὴν βασιλείαν τοῦ Χριστοῦ καὶ Θεοῦ .
Κανεὶς ἂς μὴ σᾶς ἀπατᾷ μὲ κούφια λόγια , διότι δι᾽ αὐτὰ ἔρχεται ἡ ὀργὴ τοῦ Θεοῦ εἰς τοὺς ἀπειθεῖς ἀνθρώπους .
Νὰ μὴ ἔχετε λοιπὸν τίποτε τὸ κοινὸν μαζί τους ,
διότι ἤσαστε κάποτε σκοτάδι , ἀλλὰ τώρα εἶσθε φῶς ἐν Κυρίῳ · νὰ φέρεσθε σὰν παιδιὰ τοῦ φωτός
— διότι ὁ καρπὸς τοῦ Πνεύματος φανερώνεται μὲ κάθε καλωσύνην , δικαιοσύνην καὶ ἀλήθειαν —
νὰ ἐξετάζετε τί εἶναι εὐάρεστον εἰς τὸν Κύριον ,
καὶ μὴ ἐπικοινωνῆτε μὲ τὰ ἔργα τὰ ἄκαρπα τοῦ σκότους , μᾶλλον δὲ καὶ νὰ τὰ ἐλέγχετε ,
διότι ἐκεῖνα ποὺ γίνονται ἀπ᾽ αὐτοὺς κρυφὰ εἶναι ἐντροπὴ καὶ νὰ τὰ ἀναφέρῃ κανείς .
Ἀλλὰ κάθε τι ποὺ ἀποκαλύπτεται ἀπὸ τὸ φῶς γίνεται φανερόν , καὶ κάθε τι ποὺ φανερώνεται εἶναι φωτεινόν .
Διὰ τοῦτο λέγει , Σήκω ἐπάνω σὺ ποὺ κοιμᾶσαι καὶ ἀναστήσου ἀπὸ τοὺς νεκροὺς καὶ ὁ Χριστὸς θὰ σὲ φωτίσῃ .
Προσέχετε λοιπὸν πῶς ἀκριβῶς φέρεσθε , ὄχι ὡς ἄσοφοι ἀλλ᾽ ὡς σοφοί ,
ἐπωφελούμενοι τοῦ χρόνου , διότι αἱ ἡμέραι εἶναι πονηραί .
Διὰ τοῦτο μὴ γίνεσθε ἄφρονες ἀλλὰ νὰ κατανοῆτε ποιό εἶναι τὸ θέλημα τοῦ Κυρίου .
Καὶ νὰ μὴ μεθᾶτε μὲ κρασί , πρᾶγμα ποὺ εἶναι ἀσωτία , ἀλλὰ νὰ γεμίζετε ἀπὸ Πνεῦμα
καὶ νὰ μιλᾶτε μεταξύ σας μὲ ψαλμούς , ὕμνους καὶ ἄσματα πνευματικά , καὶ νὰ ἄδετε καὶ ψάλλετε μὲ τὴν καρδιά σας εἰς τὸν Κύριον ·
νὰ εὐχαριστῆτε τὸν Θεὸν καὶ Πατέρα πάντοτε διὰ τὸ κάθε τι εἰς τὸ ὄνομα τοῦ Κυρίου μας Ἰησοῦ Χριστοῦ ,
καὶ νὰ ὑποτάσσεσθε ὁ ἕνας εἰς τὸν ἄλλον μὲ φόβον Χριστοῦ .
Αἱ γυναῖκες , νὰ ὑποτάσσεσθε εἰς τοὺς ἄνδρας σας , ὅπως εἰς τὸν Κύριον ,
διότι ὁ ἄνδρας εἶναι κεφαλὴ τῆς γυναίκας ὅπως καὶ ὁ Χριστὸς εἶναι Κεφαλὴ τῆς ἐκκλησίας , καὶ αὐτὸς εἶναι σωτὴρ τοῦ σώματος .
Ἀλλ᾽ ὅπως ἡ ἐκκλησία ὑποτάσσεται εἰς τὸν Χριστόν , ἔτσι πρέπει νὰ ὑποτάσσωνται καὶ αἱ γυναῖκες εἰς τοὺς ἄνδρας των εἰς τὸ κάθε τι .
Οἱ ἄνδρες , ἀγαπᾶτε τὰς γυναῖκάς σας , ὅπως καὶ ὁ Χριστὸς ἀγάπησε τὴν ἐκκλησίαν καὶ παρέδωκε τὸν ἑαυτόν του δι᾽ αὐτήν ,
διὰ νὰ τὴν ἁγιάσῃ , ἀφοῦ τὴν ἐκαθάρισε μὲ τὸ λουτρὸν τοῦ ὕδατος , διὰ τοῦ λόγου ,
διὰ νὰ παρουσιάσῃ εἰς τὸν ἑαυτόν του ἔνδοξη τὴν ἐκκλησίαν , χωρὶς νὰ ἔχῃ κηλῖδα ἢ ρυτίδα ἢ τίποτε ἄλλο ἀπὸ τὰ τοιαῦτα , ἀλλὰ νὰ εἶναι ἁγία καὶ ἄψογος .
Ἔτσι ὀφείλουν καὶ οἱ ἄνδρες νὰ ἀγαποῦν τὰς γυναῖκάς των ὅπως τὰ δικά των σώματα . Ἐκεῖνος ποὺ ἀγαπᾶ τὴν γυναῖκά του , ἀγαπᾶ τὸν ἑαυτόν του ,
διότι κανεὶς ποτὲ δὲν ἐμίσησε τὴν σάρκα του , ἀλλὰ τὴν τρέφει καὶ τὴν περιποιεῖται , ὅπως καὶ ὁ Κύριος τὴν ἐκκλησίαν ,
διότι εἴμεθα μέλη τοῦ σώματός του , ἀπὸ τὴν σάρκα καὶ ἀπὸ τὰ ὀστᾶ του .
Διὰ τοῦτο ὁ ἄνθρωπος θὰ ἐγκαταλείψῃ τὸν πατέρα του καὶ τὴν μητέρα του καὶ θὰ προσκολληθῇ πρὸς τὴν γυναῖκά του καὶ θὰ γίνουν οἱ δύο σάρκα μία .
Τὸ μυστήριον αὐτὸ εἶναι μεγάλο · ἐγὼ τὸ ἐξηγῶ ὅτι ἀναφέρεται εἰς τὸν Χριστὸν καὶ τὴν ἐκκλησίαν .
Ἀλλὰ καὶ σεῖς , ἂς ἀγαπᾶ ὁ καθένας τὴν γυναῖκά του ὅπως τὸν ἑαυτόν του , ἡ δὲ γυναῖκα νὰ σέβεται τὸν ἄνδρα της .
Τὰ παιδιά , ὑπακούετε εἰς τοὺς γονεῖς σας ἐν Κυρίῳ , διότι αὐτὸ εἶναι σωστό .
Τίμα τὸν πατέρα σου καὶ τὴν μητέρα , αὐτὴ εἶναι ἡ πρώτη ἐντολὴ ποὺ συνοδεύεται μὲ τὴν ὑπόσχεσιν :
διὰ νὰ εὐτυχήσῃς καὶ νὰ γίνῃς μακροχρόνιος εἰς τὴν γῆν .
Καὶ σεῖς πατέρες , μὴ ἐξοργίζετε τὰ παιδιά σας , ἀλλὰ νὰ τὰ ἀνατρέφετε μὲ τὴν παιδείαν καὶ τὴν νουθεσίαν τοῦ Κυρίου .
Οἱ δοῦλοι , νὰ ὑπακούετε εἰς τοὺς κυρίους σας τοῦ κόσμου αὐτοῦ μὲ φόβον καὶ τρόμον , μὲ τὴν εἰλικρίνειαν τῆς καρδιᾶς σας , ὅπως εἰς τὸν Χριστόν ,
νὰ δουλεύετε ὄχι γιὰ τὰ μάτια , ὅπως κάνουν ὅσοι θέλουν νὰ φανοῦν ἀρεστοὶ εἰς τοὺς ἀνθρώπους , ἀλλὰ σὰν δοῦλοι τοῦ Χριστοῦ , ποὺ κάνουν τὸ θέλημα τοῦ Θεοῦ μὲ τὴν καρδιά τους ,
ὑπηρετοῦντες μὲ καλὴν διάθεσιν σὰν νὰ ὑπηρετῆτε τὸν Κύριον καὶ ὄχι ἀνθρώπους .
Ξέρετε ὅτι ὁ καθένας , ὅ , τι καλὸ κάνει θὰ τὸ πάρῃ πάλιν ἀπὸ τὸν Κύριον , εἴτε δοῦλος εἶναι εἴτε ἐλεύθερος .
Καὶ σεῖς , οἱ κύριοι , νὰ τοὺς κάνετε τὰ ἴδια , νὰ ἀφήσετε τὴν φοβέρα , διότι πρέπει νὰ ξέρετε ὅτι καὶ σεῖς ἔχετε Κύριον εἰς τοὺς οὐρανοὺς καὶ δὲν ὑπάρχει εἰς αὐτὸν προσωποληψία .
Τέλος , ἀδελφοί μου , γίνεσθε δυνατοὶ διὰ τοῦ Κυρίου καὶ διὰ τοῦ κράτους τῆς δυνάμεώς του .
Ἐνδυθῆτε τὴν πανοπλίαν τοῦ Θεοῦ διὰ νὰ μπορέσετε νὰ ἀντισταθῆτε εἰς τὰ τεχνάσματα τοῦ διαβόλου ,
διότι δὲν διεξάγομεν πάλην μὲ σάρκα καὶ αἷμα , ἀλλὰ μὲ τὰς ἀρχάς , τὰς ἐξουσίας , τοὺς κοσμοκράτορας τοῦ σκοτεινοῦ τούτου κόσμου , μὲ τὰ πονηρὰ πνεύματα εἰς τοὺς οὐρανούς .
Διὰ τοῦτο ἐνδυθῆτε τὴν πανοπλίαν τοῦ Θεοῦ , διὰ νὰ μπορέσετε νὰ ἀντισταθῆτε κατὰ τὴν πονηρὰν ἡμέραν καί , ἀφοῦ ἐκτελέσετε ὅλα , νὰ σταθῆτε .
Σταθῆτε ὄρθιοι λοιπόν , ἀφοῦ ζωσθῆτε τὴν μέση σας μὲ τὴν ἀλήθειαν καὶ ἐνδυθῆτε τὸν θώρακα τῆς δικαιώσεως ·
εἰς τὰ πόδια σας ὑποδήματα διὰ νὰ εἶσθε ἕτοιμοι διὰ τὸ χαρμόσυνον ἄγγελμα τῆς εἰρήνης .
Πάνω ἀπὸ ὅλ᾽ αὐτὰ νὰ πάρετε τὴν ἀσπίδα τῆς πίστεως , μὲ τὴν ὁποίαν θὰ μπορέσετε νὰ σβήσετε ὅλα τὰ φλογερὰ βέλη τοῦ πονηροῦ ,
καὶ δεχθῆτε τὴν σωτηρίαν διὰ περικεφαλαίαν , καὶ τὴν μάχαιραν τοῦ Πνεύματος , δηλαδὴ τὸν λόγον τοῦ Θεοῦ .
Νὰ ἐμμένετε εἰς τὴν προσευχὴν καὶ τὴν δέησιν , προσευχόμενοι πάντοτε ἐν Πνεύματι καὶ πρὸς τὸν σκοπὸν αὐτὸν νὰ ἀγρυπνῆτε μὲ πλήρη ἐπιμονὴν καὶ δέησιν δι᾽ ὅλους τοὺς ἁγίους ,
καὶ δι᾽ ἐμέ , διὰ νὰ μοῦ δοθῇ λόγος ὅταν ἀνοίξω τὸ στόμα μου , διὰ νὰ κάνω γνωστὸν μὲ πολὺ θάρρος τὸ μυστήριον τοῦ εὐαγγελίου ,
διὰ τὸ ὁποῖον , δεμένος μὲ ἁλυσίδες , ἐκτελῶ ἔργον πρεσβευτοῦ . Προσεύχεσθε διὰ νὰ ὁμιλήσω μὲ θάρρος περὶ αὐτοῦ καθὼς πρέπει .
Διὰ νὰ μάθετε δὲ καὶ σεῖς νέα μου καὶ τί κάνω , θὰ σᾶς τὰ γνωρίσῃ ὅλα ὁ Τυχικός , ὁ ἀγαπητὸς ἀδελφὸς καὶ πιστὸς διάκονος ἐν Κυρίῳ ,
τὸν ὁποῖον σᾶς στέλλω δι᾽ αὐτὸν ἀκριβῶς τὸν σκοπόν , διὰ νὰ μάθετε τὰ δικά μας νέα καὶ διὰ νὰ σᾶς ἐνθαρρύνῃ .
Εἰρήνη νὰ εἶναι εἰς τοὺς ἀδελφοὺς καὶ ἀγάπη μὲ πίστιν ἀπὸ τὸν Θεὸν Πατέρα καὶ τὸν Κύριον Ἰησοῦν Χριστόν .
Ἡ χάρις νὰ εἶναι μαζὶ μὲ ὅλους ποὺ ἀγαποῦν τὸν Κύριόν μας Ἰησοῦν Χριστὸν μὲ ἄφθαρτον ἀγάπην . Ἀμήν .
Ὁ Παῦλος καὶ ὁ Τιμόθεος , δοῦλοι τοῦ Ἰησοῦ Χριστοῦ , πρὸς ὅλους τοὺς ἁγίους ἐν Χριστῷ Ἰησοῦ , οἱ ὁποῖοι εἶναι εἰς Φιλίππους , μαζὶ μὲ τοὺς ἐπισκόπους καὶ τοὺς διακόνους ·
χάρις νὰ εἶναι σ᾽ ἐσᾶς καὶ εἰρήνη ἀπὸ τὸν Θεὸν Πατέρα μας καὶ ἀπὸ τὸν Κύριον Ἰησοῦν Χριστόν .
Εὐχαριστῶ τὸν Θεόν , ὅταν σᾶς ἐνθυμοῦμαι ,
πάντοτε εἰς κάθε μου προσευχὴν προσεύχομαι μὲ χαρὰν δι᾽ ὅλους σας ,
διὰ τὴν συμμετοχήν σας εἰς τὸ ἔργον τοῦ εὐαγγελίου ἀπὸ τῆς πρώτης ἡμέρας μέχρι σήμερον .
Ἔχω πεποίθησιν διὰ τοῦτο : ὅτι ἐκεῖνος ποὺ πρωτοάρχισε σ᾽ ἐσᾶς καλὸν ἔργον θὰ τὸ ἀποτελειώσῃ μέχρι τῆς Ἡμέρας τοῦ Ἰησοῦ Χριστοῦ .
Εἶναι , πραγματικά , σωστὸ νὰ σκέπτωμαι ἔτσι δι᾽ ὅλους σας , διότι σᾶς ἔχω εἰς τὴν καρδιά μου , ἐσᾶς οἱ ὁποῖοι καὶ εἰς τὴν φυλάκισίν μου καὶ κατὰ τὴν ἀπολογίαν μου καὶ βεβαίωσιν τοῦ εὐαγγελίου ὑπήρξατε ὅλοι συγκοινωνοί μου τῆς χάριτος .
Διότι μάρτυς μου εἶναι ὁ Θεὸς ὅτι ὅλους σᾶς ποθῶ μὲ τὴν ἀγάπην τοῦ Ἰησοῦ Χριστοῦ .
Καὶ προσεύχομαι διὰ τοῦτο : νὰ αὐξάνῃ ἡ ἀγάπη σας ὅλο καὶ περισσότερον εἰς τελείαν γνῶσιν καὶ εἰς κάθε διάκρισιν ,
ὥστε νὰ διακρίνετε τὸ καλύτερον , καὶ νὰ εἶσθε καθαροὶ καὶ ἄψογοι κατὰ τὴν Ἡμέραν τοῦ Χριστοῦ ,
γεμᾶτοι ἀπὸ καρποὺς δικαιοσύνης ποὺ παράγονται διὰ τοῦ Ἰησοῦ Χριστοῦ εἰς δόξαν καὶ ἔπαινον τοῦ Θεοῦ .
Θέλω δὲ νὰ ξέρετε ἀδελφοί , ὅτι ὅσα μοῦ συνέβησαν , ἐβοήθησαν μᾶλλον τὴν πρόοδον τοῦ εὐαγγελίου ,
ὥστε νὰ γίνῃ γνωστὸν εἰς ὅλον τὸ διοικητήριον καὶ εἰς ὅλους τοὺς λοιπούς , ὅτι εἶμαι εἰς τὴν φυλακὴν χάριν τοῦ Χριστοῦ ,
καὶ οἱ περισσότεροι ἀπὸ τοὺς ἀδελφοὺς ἐν Κυρίῳ , ἐπῆραν θάρρος ἀπὸ τὴν φυλάκισίν μου καὶ τολμοῦν ἀκόμη περισσότερον νὰ κηρύττουν τὸν λόγον χωρὶς φόβον .
Μερικοὶ μὲν κηρύττουν τὸν Χριστὸν ἀπὸ φθόνον καὶ φιλονεικίαν , ἄλλοι δὲ ἀπὸ καλὴν διάθεσιν ·
ἐκεῖνοι ποὺ ἀπὸ διάθεσιν πρὸς φιλονεικίαν κηρύττουν τὸν Χριστόν , τὸ κάνουν ὄχι ἀπὸ ἁγνὴν πρόθεσιν , ἀλλ᾽ ἐπειδὴ νομίζουν ὅτι θὰ προξενήσουν θλῖψιν εἰς ἐμὲ τὸν φυλακισμένον .
Ἀλλ᾽ ἐκεῖνοι ποὺ κηρύττουν ἀπὸ ἀγάπην , τὸ κάνουν ἐπειδὴ γνωρίζουν ὅτι ἐγὼ ἔχω ὁρισθῆ διὰ τὴν ἀπολογίαν τοῦ εὐαγγελίου .
Ἀλλὰ τί σημασίαν ἔχουν αὐτά , παρὰ ὅτι μὲ κάθε τρόπον , εἴτε μὲ προφάσεις εἴτε μὲ εἰλικρίνειαν , ὁ Χριστὸς κηρύττεται ; Καὶ δι᾽ αὐτὸ χαίρω , ἀλλὰ καὶ εἰς τὸ μέλλον θὰ χαίρω ·
διότι γνωρίζω ὅτι αὐτὸ θὰ καταλήξῃ εἰς τὴν ἀπελευθέρωσίν μου , διὰ τῆς προσευχῆς σας καὶ τῆς βοηθείας τοῦ Πνεύματος τοῦ Ἰησοῦ Χριστοῦ ,
σύμφωνα πρὸς τὴν προσδοκίαν καὶ τὴν ἐλπίδα μου , ὅτι δὲν θὰ ντροπιασθῶ σὲ τίποτε , ἀλλὰ θὰ μιλήσω μὲ θάρρος ὥστε , ὅπως πάντοτε , καὶ τώρα ὁ Χριστὸς θὰ δοξασθῇ εἰς τὸ σῶμά μου , εἴτε ζήσω εἴτε πεθάνω .
Διότι δι᾽ ἐμὲ ζωὴ σημαίνει Χριστὸς καὶ θάνατος σημαίνει κέρδος .
Ἀλλ᾽ ἐὰν τὸ νὰ ζῶ εἰς τὸ σῶμα , μοῦ ἐπιτρέπει νὰ ἐργασθῶ μὲ καρποφορίαν , δὲν ξέρω τί νὰ προτιμήσω .
Πιέζομαι καὶ ἀπὸ τὰ δύο : ἔχω τὴν ἐπιθυμίαν νὰ πεθάνω καὶ νὰ εἶμαι μαζὶ μὲ τὸν Χριστόν , διότι τοῦτο εἶναι πολὺ καλύτερον ·
τὸ νὰ παραμένω ὅμως εἰς τὸ σῶμα εἶναι ἀναγκαιότερον γιὰ σᾶς .
Εἶμαι βέβαιος γι᾽ αὐτὸ καὶ ξέρω ὅτι θὰ μείνω καὶ θὰ εἶμαι μεταξὺ ὅλων σας διὰ τὴν πρόοδόν σας καὶ τὴν χαράν σας εἰς τὴν πίστιν ,
ὥστε , ὅταν εἶμαι πάλιν μαζί σας , νὰ αὐξηθῇ τὸ καύχημά σας δι᾽ ἐμὲ ἐν Χριστῷ Ἰησοῦ .
Μόνον νὰ ζῆτε ἄξια πρὸς τὸ εὐαγγέλιον τοῦ Χριστοῦ , ὥστε , εἴτε ἔλθω καὶ σᾶς ἰδῶ , εἴτε εἶμαι ἀπών , νὰ ἀκούσω γιὰ σᾶς , ὅτι στέκεσθε σταθεροὶ μὲ ἕνα πνεῦμα , ἀγωνιζόμενοι μὲ μιὰ ψυχὴ διὰ τὴν πίστιν τοῦ εὐαγγελίου ,
καὶ χωρὶς νὰ φοβᾶσθε καθόλου τοὺς ἀντιπάλους σας . Αὐτὸ εἶναι γι᾽ αὐτοὺς μὲν ἔνδειξις ἀπωλείας , γιὰ σᾶς δὲ σωτηρίας , καὶ τοῦτο προέρχεται ἀπὸ τὸν Θεόν ·
διότι σ᾽ ἐσᾶς ἐχαρίσθηκε τὸ νὰ κάνετε αὐτὸ πρὸς χάριν τοῦ Χριστοῦ , ὄχι μόνον τὸ νὰ πιστεύετε εἰς αὐτὸν ἀλλὰ καὶ τὸ νὰ πάσχετε γι᾽ αὐτόν ,
ἔχοντες τὸν ἴδιον ἀγῶνα ποὺ εἴδατε νὰ ἔχω καὶ ἐγὼ καὶ ἀκοῦτε ὅτι τὸν ἔχω καὶ τώρα .
Ἐὰν λοιπόν , ὑπάρχῃ κάποια χριστιανικὴ ἐνθάρρυνσις , κάποια παρηγορία ἀγάπης , κάποια συμμετοχὴ εἰς τὸ Πνεῦμα , κάποια εὐσπλαγχνία καὶ ἔλεος ,
κάνετε τὴν χαράν μου πλήρη μὲ τὸ νὰ ἔχετε τὸ ἴδιο φρόνημα , τὴν ἴδια ἀγάπη , μιὰ ψυχή , ἕνα φρόνημα .
Χωρὶς νὰ κάνετε τίποτε ἀπὸ διάθεσιν φιλονεικίας ἢ ματαιοδοξίας , ἀλλὰ μὲ ταπεινοφροσύνην ὁ ἕνας νὰ θεωρῇ τὸν ἄλλον ἀνώτερόν του .
Ἂς μὴ φροντίζῃ ὁ καθένας μόνον διὰ τὰ δικά του συμφέροντα ἀλλὰ καὶ διὰ τὰ συμφέροντα τῶν ἄλλων .
Ἂς ἐπικρατῇ μεταξύ σας τὸ ἴδιο φρόνημα , τὸ ὁποῖον ὑπῆρχε καὶ εἰς τὸν Χριστὸν Ἰησοῦν ,
ὁ ὁποῖος , ἂν καὶ εἶχε θεϊκὴν ὕπαρξιν , δὲν ἐθεώρησε τὸ ὅτι ἦτο ἴσος πρὸς τὸν Θεὸν σὰν κάτι πρὸς ἁρπαγμόν ,
ἀλλ᾽ ἐκένωσε τὸν ἑαυτόν του λαβὼν μορφὴν δούλου , γενόμενος ὅμοιος πρὸς τοὺς ἀνθρώπους , καί , ἀφοῦ κατὰ τὸ σχῆμα εὑρέθηκε ὡς ἄνθρωπος ,
ἐταπείνωσε τὸν ἑαυτόν του γενόμενος ὑπήκοος μέχρι θανάτου καὶ μάλιστα θανάτου σταυρικοῦ .
Διὰ τοῦτο καὶ ὁ Θεὸς τὸν ὑπερύψωσε καὶ τοῦ ἐχάρισε ὄνομα τὸ ἀνώτερον ἀπὸ κάθε ἄλλο ὄνομα ,
ὥστε , εἰς τὸ ὄνομα τοῦ Ἰησοῦ , νὰ κάμψῃ κάθε γόνυ τῶν ἐπουρανίων καὶ τῶν ἐπιγείων καὶ τῶν καταχθονίων ,
καὶ κάθε γλῶσσα νὰ ὁμολογήσῃ ὅτι ὁ Ἰησοῦς Χριστὸς εἶναι Κύριος εἰς δόξαν τοῦ Θεοῦ Πατρός .
Ὥστε , ἀγαπητοί μου , καθὼς πάντοτε ἐδείξατε ὑπακοήν , ὄχι μόνον ἐπειδὴ ἤμουν παρών , ἀλλὰ καὶ τώρα πολὺ περισσότερον ἐπειδὴ εἶμαι ἀπών , μὲ φόβον καὶ τρόμον νὰ κατεργάζεσθε τὴν σωτηρίαν σας ,
διότι ὁ Θεὸς εἶναι ἐκεῖνος ποὺ ἐργάζεται μέσα σας καὶ τὸ νὰ θέλετε καὶ τὸ νὰ ἐνεργῆτε κατὰ τὴν θέλησίν του .
Ὅλα νὰ τὰ κάνετε χωρὶς γογγυσμοὺς καὶ ἀμφισβητήσεις ,
διὰ νὰ γίνετε ἄψογοι καὶ ἀκέραιοι , παιδιὰ τοῦ Θεοῦ ἄψογα μέσα σὲ μιὰ γενεὰ διεφθαρμένη καὶ διεστραμμένη , μεταξὺ τῶν ὁποίων λάμπετε εἰς τὸν κόσμον σὰν ἀστέρια ,
κρατοῦντες στερεὰ τὸν λόγον τῆς ζωῆς , διὰ νὰ μπορῶ νὰ καυχηθῶ κατὰ τὴν Ἡμέραν τοῦ Χριστοῦ , ὅτι δὲν ἔτρεξα ματαίως οὔτε ἐκοπίασα ματαίως .
Ἀλλ᾽ ἂν καὶ προσφέρωμαι σὰν σπονδὴ ἐπάνω εἰς τὴν θυσίαν καὶ ἐξυπηρέτησιν τῆς πίστεώς σας , χαίρω καὶ συμμετέχω εἰς τὴν χαρὰν ὅλων σας .
Τὸ ἴδιο καὶ σεῖς νὰ χαίρετε καὶ νὰ συμμετέχετε εἰς τὴν χαράν μου .
Ἐλπίζω δὲ εἰς τὸν Κύριον Ἰησοῦν νὰ σᾶς στείλω γρήγορα τὸν Τιμόθεον , διὰ νὰ εἶμαι καὶ ἐγὼ ἥσυχος ὅταν μάθω νέα σας .
Δὲν ἔχω κανένα ἄλλον ἰσόψυχον , ὁ ὁποῖος εἰλικρινὰ θὰ φροντίσῃ γιὰ σᾶς ,
διότι ὅλοι φροντίζουν γιὰ τὰ δικά τους συμφέροντα καὶ ὄχι τοῦ Χριστοῦ Ἰησοῦ .
Ξέρετε τὴν δοκιμασμένην ἀξίαν του , διότι σὰν παιδὶ μὲ τὸν πατέρα του ὑπηρέτησε μαζί μου εἰς τὸ εὐαγγέλιον .
Αὐτὸν λοιπόν , ἐλπίζω νὰ στείλω , ἀμέσως μόλις ἰδῶ τὴν ἔκβασιν τῆς ὑποθέσεώς μου ,
ἔχω δὲ πεποίθησιν εἰς τὸν Κύριον ὅτι καὶ ἐγὼ ὁ ἴδιος γρήγορα θὰ ἔλθω .
Ἀλλ᾽ ἐθεώρησα ἀναγκαῖον νὰ στείλω σ᾽ ἐσᾶς τὸν Ἐπαφρόδιτον , τὸν ἀδελφὸν καὶ συνεργάτην καὶ συστρατιώτην μου , δικόν σας δὲ ἀπεσταλμένον καὶ βοηθὸν εἰς τὰς ἀνάγκας μου ,
ἐπειδὴ ὅλους σᾶς ἐποθοῦσε πάρα πολὺ καὶ ἦτο καταστενοχωρημένος , διότι ἀκούσατε ὅτι εἶχε ἀσθενήσει .
Πραγματικά , εἶχε ἀσθενήσει καὶ ἐκινδύνευσε νὰ πεθάνῃ ἀλλ᾽ ὁ Θεὸς τὸν ἐλέησε , καὶ ὄχι μόνον αὐτὸν ἀλλὰ καὶ ἐμὲ διὰ νὰ μὴ ἔχω μίαν λύπην ἐπάνω σὲ ἄλλην .
Τὸν στέλλω λοιπόν , ὅσον τὸ δυνατὸν ταχύτερον , διὰ νὰ χαρῆτε ποὺ θὰ τὸν ἰδῆτε πάλιν , καὶ ἡ δική μου λύπη νὰ ἐλαττωθῇ .
Δεχθῆτέ τον λοιπὸν ἐν Κυρίῳ μὲ μεγάλην χαράν , καὶ νὰ τιμᾶτε τέτοιους ἀνθρώπους ,
διότι διὰ τὸ ἔργον τοῦ Χριστοῦ ἐπλησίασε μέχρι θανάτου , ριψοκινδυνεύσας τὴν ζωήν του , διὰ νὰ ἀναπληρώσῃ τὴν ἔλλειψιν τῆς ὑπηρεσίας σας πρὸς ἐμέ .
Κατὰ τὰ ἄλλα , ἀδελφοί μου , χαίρετε ἐν Κυρίῳ . Τὸ νὰ σᾶς γράφω τὰ ἴδια πράγματα , εἰς ἐμὲ δὲν εἶναι βαρετόν , σ᾽ ἐσᾶς δὲ παρέχει ἀσφάλειαν .
Προσέχετε ἀπὸ τὰ σκυλιά , προσέχετε ἀπὸ τοὺς κακοὺς ἐργάτας , προσέχετε ἀπὸ ἐκείνους ποὺ κόβουν τὴν σάρκα ,
διότι ἐμεῖς εἴμεθα οἱ ἀληθινοὶ περιτμημένοι , οἱ ὁποῖοι λατρεύομεν μὲ Πνεῦμα Θεοῦ καὶ καυχώμεθα διὰ τὸν Χριστὸν Ἰησοῦν καὶ δὲν στηρίζομεν τὴν ἐμπιστοσύνην μας εἰς τὴν σάρκα .
Ἂν καὶ ἐγὼ θὰ μποροῦσα νὰ ἔχω ἐμπιστοσύνην καὶ εἰς τὴν σάρκα . Ἐὰν νομίζῃ κανεὶς ὅτι μπορεῖ νὰ ἔχῃ ἐμπιστοσύνην εἰς τὴν σάρκα , περισσότερον μπορῶ ἐγώ .
Τὴν ὀγδόην ἡμέραν περιτμήθηκα , κατάγομαι ἀπὸ τὸ Ἰσραηλιτικὸν γένος , ἀπὸ τὴν φυλὴν τοῦ Βενιαμίν , εἶμαι Ἑβραῖος ἀπὸ Ἑβραίους , ὡς πρὸς τὸν νόμον Φαρισαῖος ,
ὡς πρὸς τὸν ζῆλον διώκτης τῆς ἐκκλησίας , ὡς πρὸς τὴν δικαιοσύνην τοῦ νόμου ἐζοῦσα ἄμεμπτος .
Αὐτὰ ὅμως ποὺ μοῦ ἦσαν κέρδη , τὰ ἔχω θεωρήσει ὡς ζημίαν ἕνεκα τοῦ Χριστοῦ .
Καὶ μάλιστα θεωρῶ ὅτι εἶναι ὅλα ζημία ἕνεκα τῆς ὑπεροχῆς τῆς γνώσεως τοῦ Χριστοῦ Ἰησοῦ τοῦ Κυρίου μου , χάριν τοῦ ὁποίου τὰ ἔχασα ὅλα καὶ τὰ θεωρῶ σκουπίδια , διὰ νὰ κερδίσω τὸν Χριστὸν
καὶ νὰ βρεθῶ ἑνωμένος μαζί του , ἔχων δικαίωσιν προερχομένην ὄχι ἀπὸ τὴν τήρησιν τοῦ νόμου , ἀλλὰ ἐκείνην ποὺ δίδεται διὰ τῆς πίστεως εἰς τὸν Χριστόν , τὴν δικαίωσιν ποὺ ἔρχεται ἀπὸ τὸν Θεὸν βάσει τῆς πίστεως ·
διὰ νὰ γνωρίσω αὐτὸν καὶ τὴν δύναμιν τῆς ἀναστάσεώς του καὶ νὰ ἔχω συμμετοχὴν εἰς τὰ παθήματά του , συμμορφούμενος πρὸς τὸν θάνατόν του ,
μὲ τὴν ἐλπίδα νὰ φθάσω εἰς τὴν ἐξανάστασιν ἐκ τῶν νεκρῶν .
Ὄχι ὅτι ἐπέτυχα ἤδη τὸν σκοπόν μου ἢ ὅτι ἔχω ἤδη γίνει τέλειος , ἀλλὰ τρέχω μήπως κάνω δικό μου ἐκεῖνο , διὰ τὸ ὁποῖον καὶ ὁ Ἰησοῦς Χριστὸς μὲ ἔκανε δικόν του .
Ἀδελφοί , ἐγὼ δὲν ἔχω ἀκόμη διὰ τὸν ἑαυτόν μου τὴν ἰδέαν ὅτι τὸ ἔχω κάνει δικό μου , ἀλλ᾽ ἕνα πρᾶγμα κάνω : λησμονῶ τὰ παλαιὰ καὶ προχωρώντας πρὸς ἐκεῖνα ποὺ εἶναι ἐμπρός ,
τρέχω πρὸς τὸ τέρμα , πρὸς τὸ βραβεῖον τῆς ἐπουρανίου κλήσεως τοῦ Θεοῦ διὰ Χριστοῦ Ἰησοῦ .
Ὅσοι λοιπὸν εἴμεθα τέλειοι , ἂς σκεπτώμεθα κατ᾽ αὐτὸν τὸν τρόπον καὶ ἐὰν σεῖς σκέπτεσθε κατά τι διαφορετικά , ὁ Θεὸς θὰ σᾶς φανερώσῃ καὶ αὐτό .
Μόνον , ἐκεῖ ὅπου ἐφθάσαμεν , ἂς ἀκολουθοῦμε τὸν ἴδιον κανόνα καὶ ἂς ἔχωμεν τὰ ἴδια φρονήματα .
Μιμηταί μου γίνεσθε , ἀδελφοί , καὶ ἀκολουθεῖτε τὸ παράδειγμα ἐκείνων ποὺ φέρονται κατὰ τὸ δικό μας πρότυπον , ὅπως τὸ ἔχετε .
Διότι πολλοί , διὰ τοὺς ὁποίους συχνὰ σᾶς ἐμίλησα , τώρα δὲ καὶ μὲ δάκρυα τοὺς ἀναφέρω , φέρονται σὰν ἐχθροὶ τοῦ σταυροῦ τοῦ Χριστοῦ ,
τῶν ὁποίων τὸ τέλος θὰ εἶναι ἡ ἀπώλεια , ὁ θεός τους εἶναι ἡ κοιλιά , καυχῶνται διὰ τὴν καταισχύνην τους , ἡ σκέψις τους εἶναι εἰς τὰ γήϊνα πράγματα .
Ἡ πατρίδα ὅμως ἡ δική μας εἶναι εἰς τοὺς οὐρανούς , ἀπ᾽ ὅπου καὶ περιμένομεν Σωτῆρα τὸν Κύριον Ἰησοῦν Χριστόν ,
ὁ ὁποῖος θὰ μεταμορφώσῃ τὸ ταπεινόν μας σῶμα , ὥστε νὰ λάβῃ τὴν ἴδια μορφὴ πρὸς τὸ ἔνδοξον σῶμά του , μὲ τὴν δύναμιν μὲ τὴν ὁποίαν δύναται καὶ νὰ ὑποτάξῃ τὰ πάντα εἰς τὸν ἑαυτόν του .
Ὥστε ἀδελφοί μου , ἀγαπητοὶ καὶ ποθητοί , χαρά μου καὶ στεφάνι μου , ἔτσι νὰ στέκεσθε σταθεροὶ εἰς τὸν Κύριον , ἀγαπητοί .
Παρακαλῶ τὴν Εὐωδίαν καὶ παρακαλῶ τὴν Συντύχην νὰ ἔχουν τὸ ἴδιο φρόνημα ἐν Κυρίῳ .
Ναί , παρακαλῶ καὶ σέ , σύντροφε γνήσιε , νὰ τὰς βοηθήσῃς , διότι συναγωνίσθηκαν μαζί μου εἰς τὴν ὑπηρεσίαν τοῦ εὐγαγγελίου , μαζὶ καὶ μὲ τὸν Κλήμεντα καὶ τοὺς λοιποὺς συνεργάτας μου , τῶν ὁποίων τὰ ὀνόματα εἶναι εἰς τὸ βιβλίον τῆς ζωῆς .
Χαίρετε ἐν Κυρίῳ πάντοτε ! Ἐπαναλαμβάνω , χαίρετε !
Ἡ ἐπιείκειά σας ἂς γίνῃ γνωστὴ εἰς ὅλους τοὺς ἀνθρώπους . Ὁ Κύριος εἶναι πλησίον .
Μὴ μεριμνᾶτε γιὰ τίποτε , ἀλλὰ γιὰ κάθε τι ἂς γίνωνται γνωστὰ τὰ αἰτήματά σας εἰς τὸν Θεὸν διὰ προσευχῆς καὶ δεήσεως μὲ εὐχαριστίαν .
Καὶ ἡ εἰρήνη τοῦ Θεοῦ , ποὺ ξεπερνᾶ κάθε σκέψιν , θὰ φρουρήσῃ τὶς καρδιές σας καὶ τὶς σκέψεις σας ἐν Χριστῷ Ἰησοῦ .
Τέλος , ἀδελφοί , ὅσα εἶναι ἀληθινά , ὅσα σεμνά , ὅσα δίκαια , ὅσα ἁγνά , ὅσα ἀγαπητά , ὅσα ἔχουν καλὴν φήμην , οἱαδήποτε ἀρετὴ ἢ οἱοσδήποτε ἔπαινος , αὐτὰ νὰ σκέπτεσθε .
Αὐτὰ ποὺ ἐμάθατε καὶ παραλάβατε καὶ ἀκούσατε καὶ εἴδατε σ᾽ ἐμέ , αὐτὰ νὰ κάνετε καὶ ὁ Θεὸς τῆς εἰρήνης θὰ εἶναι μαζί σας .
Μεγάλην χαρὰν ἐν Κυρίῳ ἐδοκίμασα , διότι τώρα ἐπὶ τέλους ἄνθησε πάλιν τὸ ἐνδιαφέρον σας δι᾽ ἐμέ · καὶ προηγουμένως εἴχατε ἐνδιαφέρον , ἀλλὰ σᾶς ἔλειπε ἡ εὐκαιρία νὰ τὸ ἐκδηλώσετε .
Δὲν ἐννοῶ ὅτι στεροῦμαι , διότι ἐγὼ ἔμαθα νὰ εἶμαι εὐχαριστημένος εἰς ὅ , τι ἔχω .
Ξέρω νὰ ζῶ μὲ στέρησιν , ξέρω νὰ ζῶ καὶ μὲ ἀφθονίαν · εἰς κάθε περίστασιν καὶ εἰς ὅλας τὰς καταστάσεις ἔχω μάθει τὸ μυστικό , καὶ νὰ εἶμαι χορτασμένος καὶ νὰ πεινῶ , καὶ νὰ ἔχω ἀφθονίαν καὶ νὰ στεροῦμαι .
Ὅλα ἔχω τὴν δύναμιν νὰ τὰ κάνω διὰ τοῦ Χριστοῦ , ὁ ὁποῖος μὲ δυναμώνει .
Ἀλλὰ καλὰ ἐκάνατε ποὺ ἐγίνατε συμμέτοχοι εἰς τὴν θλῖψίν μου .
Ξέρετε καὶ σεῖς , Φιλιππήσιοι , ὅτι κατὰ τὴν ἀρχὴν τοῦ ἔργου τοῦ εὐαγγελίου , ὅταν ἔφυγα ἀπὸ τὴν Μακεδονίαν , καμμιὰ ἐκκλησία δὲν ἐπεκοινώνησε μαζί μου εἰς τὸ νὰ δίνῃ ὑλικὰ καὶ νὰ παίρνῃ πνευματικά , παρὰ μόνον σεῖς ,
διότι καὶ εἰς τὴν Θεσσαλονίκην , καὶ μιὰ καὶ δυὸ φορές , ἐστείλατε βοήθειαν διὰ τὰς ἀνάγκας μου .
Ὄχι ὅτι ζητῶ τὸ δῶρον ἀλλὰ ζητῶ τὸ κέρδος , τὸ ὁποῖον προκύπτει ὅλο καὶ περισσότερον διὰ λογαριασμόν σας .
Ἔχω ὅ , τι μοῦ χρειάζεται καὶ περισσότερον ἀκόμη · εἶμαι γεμᾶτος τώρα ποὺ ἔλαβα ἀπὸ τὸν Ἐπαφρόδιτον τὴν προσφοράν σας , ὀσμὴν εὐωδίας , θυσίαν εὐπρόσδεκτη , εὐάρεστη εἰς τὸν Θεόν .
Ὁ δὲ Θεός μου θὰ καλύψῃ κάθε ἀνάγκην σας , σύμφωνα πρὸς τὸν ἔνδοξον πλοῦτόν του ἐν Χριστῷ Ἰησοῦ .
Εἰς δὲ τὸν Θεὸν καὶ Πατέρα μας ἂς εἶναι ἡ δόξα εἰς τοὺς αἰῶνας τῶν αἰώνων . Ἀμήν .
Χαιρετῆστε κάθε ἅγιον ἐν Χριστῷ Ἰησοῦ . Σᾶς χαιρετοῦν οἱ ἀδελφοί , οἱ ὁποῖοι εἶναι μαζί μου .
Σᾶς χαιρετοῦν ὅλοι οἱ ἅγιοι , ἰδίως ἐκεῖνοι ποὺ εἶναι μεταξὺ τῶν οἰκιακῶν τοῦ Καίσαρος .
Ἡ χάρις τοῦ Κυρίου Ἰησοῦ Χριστοῦ νὰ εἶναι μὲ ὅλους σας . Ἀμήν .

Ὁ Παῦλος , ἀπόστολος τοῦ Ἰησοῦ Χριστοῦ μὲ τὸ θέλημα τοῦ Θεοῦ , καὶ ὁ Τιμόθεος ὁ ἀδελφός ,
πρὸς τοὺς ἁγίους καὶ πιστοὺς ἀδελφοὺς ἐν Χριστῷ , ποὺ εἶναι εἰς τὰς Κολοσσάς · χάρις νὰ εἶναι σ᾽ ἐσᾶς καὶ εἰρήνη ἀπὸ τὸν Θεὸν Πατέρα μας καὶ ἀπὸ τὸν Κύριον Ἰησοῦν Χριστόν .
Εὐχαριστοῦμεν πάντοτε τὸν Θεὸν καὶ Πατέρα τοῦ Κυρίου μας Ἰησοῦ Χριστοῦ γιὰ σᾶς , ὅταν προσευχώμεθα ,
διότι ἀκούσαμε τὴν πίστιν σας εἰς τὸν Χριστὸν Ἰησοῦν καὶ τὴν ἀγάπην σας , τὴν ὁποίαν ἔχετε πρὸς ὅλους τοὺς ἁγίους ,
ἕνεκα τῆς ἐλπίδος , ἡ ὁποία εἶναι ἀποταμιευμένη γιὰ σᾶς εἰς τοὺς οὐρανούς , περὶ τῆς ὁποίας ἀκούσατε προηγουμένως κατὰ τὸ κήρυγμα τῆς ἀληθείας τοῦ εὐαγγελίου ,
τὸ ὁποῖον ἦλθε σ᾽ ἐσᾶς , καθὼς καὶ εἰς ὅλον τὸν κόσμον , καὶ φέρει καρποὺς καὶ αὐξάνει , ὅπως καὶ μεταξύ σας , ἀπὸ τὴν ἡμέραν ποὺ ἀκούσατε καὶ ἐγνωρίσατε ἀληθινὰ τὴν χάριν τοῦ Θεοῦ .
Ἔτσι τὴν ἐμάθατε ἀπὸ τὸν ἀγαπητὸν Ἐπαφρᾶν , τὸν σύνδουλόν μας , ὁ ὁποῖος εἶναι πιστὸς ὑπηρέτης τοῦ Χριστοῦ πρὸς χάριν σας ,
ὁ ὁποῖος καὶ μᾶς ἔκανε γνωστὴν τὴν ἐν Πνεύματι ἀγάπην σας .
Διὰ τοῦτο καὶ ἐμεῖς , ἀπὸ τὴν ἡμέραν ποὺ τὸ ἀκούσαμε δὲν ἐπαύσαμε νὰ προσευχώμεθα γιὰ σᾶς καὶ νὰ παρακαλοῦμεν νὰ λάβετε τελείαν γνῶσιν τοῦ θελήματός του μὲ ὅλην τὴν σοφίαν καὶ πνευματικὴν σύνεσιν ,
ὥστε νὰ ζῆτε κατὰ τρόπον ἄξιον πρὸς τὸν Κύριον καὶ νὰ ἀρέσετε εἰς αὐτὸν καθ᾽ ὅλα , φέροντες ὡς καρπὸν κάθε εἴδους καλὰ ἔργα καὶ αὐξάνοντες εἰς ἀκριβῆ γνῶσιν περὶ τοῦ Θεοῦ .
Προσευχόμεθα νὰ δυναμωθῆτε εἰς κάθε δύναμιν , σύμφωνα πρὸς τὴν ἔνδοξον παντοδυναμίαν του , διὰ νὰ δείχνετε ὑπομονὴν καὶ μακροθυμίαν εἰς τὸ κάθε τι ,
καὶ νὰ εὐχαριστῆτε μὲ χαρὰν τὸν Πατέρα , ὁ ὁποῖος μᾶς ἔκανε ἱκανοὺς νὰ ἔχωμεν μερίδα εἰς τὴν κληρονομίαν τῶν ἁγίων εἰς τὴν σφαῖραν τοῦ φωτός ·
ὁ ὁποῖος μᾶς ἔσωσε ἀπὸ τὴν ἐξουσίαν τοῦ σκότους καὶ μᾶς μετέφερε εἰς τὴν βασιλείαν τοῦ ἀγαπητοῦ του Υἱοῦ .
Δι᾽ αὐτοῦ ἔχομεν τὴν ἀπολύτρωσιν , τὴν συγχώρησιν τῶν ἁμαρτιῶν .
Αὐτὸς εἶναι εἰκὼν τοῦ ἀοράτου Θεοῦ , πρωτότοκος ὅλων τῶν δημιουργημάτων ,
διότι δι᾽ αὐτοῦ ἐδημιουργήθησαν τὰ πάντα , τὰ ἐπουράνια καὶ τὰ ἐπίγεια , τὰ ὁρατὰ καὶ τὰ ἀόρατα , εἴτε θρόνοι , εἴτε κυριότητες , εἴτε ἀρχαί , εἴτε ἐξουσίαι . Τὰ πάντα δι᾽ αὐτοῦ καὶ δι᾽ αὐτὸν ἔχουν δημιουργηθῆ .
Αὐτὸς ὑπάρχει πρὶν ἀπὸ ὄλα καὶ ὅλα δι᾽ αὐτοῦ συγκρατοῦνται εἰς τὴν ὕπαρξιν .
Καὶ αὐτὸς εἶναι ἡ Κεφαλὴ τοῦ σώματος , δηλαδὴ τῆς ἐκκλησίας . Εἶναι ἡ ἀρχή , ὁ πρωτότοκος ἐκ τῶν νεκρῶν , διὰ νὰ γίνῃ αὐτὸς ὁ πρῶτος εἰς ὅλα ,
διότι εἰς αὐτὸν εὐαρεστήθηκε νὰ κατοικήσῃ ὅλον τὸ πλήρωμα τοῦ Θεοῦ ,
καὶ δι᾽ αὐτοῦ νὰ συμφιλιώσῃ μετὰ τοῦ ἑαυτοῦ του τὰ πάντα , τόσον τὰ ἐπίγεια , ὅσον καὶ τὰ ἐπουράνια , ἀφοῦ ἔφερε τὴν εἰρήνην μὲ τὸ αἷμα τοῦ σταυροῦ του .
Καὶ σεῖς κάποτε ἤσαστε ἀποξενωμένοι καὶ ἐχθρικῆς διαθέσεως , καὶ τὰ ἔργα σας ἦσαν πονηρά ,
ἀλλὰ τώρα ὁ Θεὸς μὲ τὸ σάρκινον σῶμα τοῦ Χριστοῦ σᾶς συμφιλίωσε διὰ τοῦ θανάτου του , διὰ νὰ σᾶς παρουσιάσῃ ἐνώπιόν του ἁγίους , χωρὶς καμμίαν κηλῖδα καὶ κατηγορίαν ,
ἀρκεῖ νὰ ἐξακολουθήσετε νὰ μένετε εἰς τὴν πίστιν , θεμελιωμένοι καὶ σταθεροί , χωρὶς νὰ μετακινῆσθε ἀπὸ τὴν ἐλπίδα ποὺ προσφέρεται εἰς τὸ εὐαγγέλιον τὸ ὁποῖον ἀκούσατε καὶ τὸ ὁποῖον ἐκηρύχθηκε εἰς ὅλα τὰ δημιουργήματα ὑπὸ τὸν οὐρανόν , τοῦ ὁποίου εὐαγγελίου ἐγὼ ὁ Παῦλος ἔγινα ὑπηρέτης .
Τώρα χαίρω δι᾽ ὅσα ὑποφέρω πρὸς χάριν σας καὶ συμπληρώνω εἰς τὴν σάρκα μου ἐκεῖνο ποὺ λείπει εἰς τὰ παθήματα τοῦ Χριστοῦ , πρὸς χάριν τοῦ σώματός του , τὸ ὁποῖον εἶναι ἡ ἐκκλησία ,
τῆς ὁποίας ἐγὼ ἔγινα ὑπηρέτης , σύμφωνα μὲ τὴν ἐντολὴν ποὺ μοῦ ἐδόθηκε ἀπὸ τὸν Θεὸν γιὰ σᾶς , νὰ ἐκτελέσω εἰς τὴν ἐντέλειαν τὸ κήρυγμα τοῦ λόγου τοῦ Θεοῦ ,
τὸ μυστήριον ποὺ ἦτο κρυμμένον ἐπὶ αἰῶνας καὶ ἐπὶ γενεάς , τώρα δὲ ἐφανερώθηκε εἰς τοὺς ἁγίους του .
Εἰς αὐτοὺς ἠθέλησε ὁ Θεὸς νὰ κάνῃ γνωστὸν πόσον μεγάλος εἶναι ὁ ἔνδοξος πλοῦτος τοῦ μυστηρίου τούτου εἰς τοὺς ἐθνικούς , δηλαδὴ ὁ Χριστὸς μέσα σας , ἡ ἐλπίδα τῆς δόξης .
Αὐτὸν ἐμεῖς κηρύττομεν , καὶ συμβουλεύομεν κάθε ἄνθρωπον καὶ διδάσκομεν κάθε ἄνθρωπον μὲ ὅλην τὴν σοφίαν , διὰ νὰ παρουσιάσωμεν κάθε ἄνθρωπον τέλειον ἐν Χριστῷ Ἰησοῦ .
Πρὸς τὸν σκοπὸν αὐτὸν καὶ κοπιάζω ἀγωνιζόμενος μὲ τὴν ἐνέργειάν του , ἡ ὁποία ἐνεργεῖ μέσα μου μὲ δύναμιν .
Θέλω νὰ ξέρετε τί μεγάλον ἀγῶνα διεξάγω γιὰ σᾶς καὶ δι᾽ ὅσους εἶναι εἰς τὴν Λαοδίκειαν καὶ δι᾽ ὅλους ὅσοι δὲν ἔχουν ἰδῆ τὸ πρόσωπόν μου ,
διὰ νὰ ἐνθαρρυνθοῦν οἱ καρδιές τους , ἑνωμένοι μὲ ἀγάπην εἰς πλουσίαν κατανόησιν , εἰς πλήρη γνῶσιν τοῦ μυστηρίου τοῦ Θεοῦ καὶ Πατρὸς καὶ τοῦ Χριστοῦ ,
εἰς τὸν ὁποῖον εἶναι κρυμμένοι ὅλοι οἱ θησαυροὶ τῆς σοφίας καὶ τῆς γνώσεως .
Λέγω δὲ αὐτό , διὰ νὰ μὴ σᾶς παραπλανήσῃ κανεὶς μὲ ἔντεχνα λόγια ,
διότι , ἂν καὶ κατὰ τὸ σῶμα εἶμαι ἀπών , εἶμαι ὅμως μαζί σας μὲ τὸ πνεῦμα , καὶ χαίρω ποὺ βλέπω τὴν τάξιν καὶ τὴν σταθερότητα τῆς πίστεώς σας εἰς τὸν Χριστόν .
Ὅπως λοιπὸν παραλάβατε τὸν Χριστὸν Ἰησοῦν τὸν Κύριον , ἔτσι νὰ ζῆτε ἐν αὐτῷ ,
ριζωμένοι καὶ οἰκοδομούμενοι ἐν αὐτῷ , καὶ σταθεροὶ εἰς τὴν πίστιν καθὼς ἐδιδαχθήκατε , ξεχειλίζοντες ἀπὸ εὐχαριστίας .
Προσέχετε μήπως σᾶς παρασύρῃ κανεὶς μὲ τὴν φιλοσοφίαν καὶ μὲ κούφια ἀπατηλὰ πράγματα , κατὰ τὴν παράδοσιν τῶν ἀνθρώπων , κατὰ τὰ στοιχεῖα τοῦ κόσμου καὶ ὄχι κατὰ Χριστόν ,
διότι εἰς αὐτὸν κατοικεῖ ὁλόκληρον τὸ πλήρωμα τῆς Θεότητος ἐν σωματικῇ μορφῇ .
Καὶ ἐν αὐτῷ εἶσθε πλήρεις · αὐτὸς εἶναι ἡ Κεφαλὴ κάθε ἀρχῆς καὶ ἐξουσίας .
Ἐν αὐτῷ ἐπίσης ἔχετε περιτμηθῆ , ὄχι μὲ περιτομὴν καμωμένην μὲ χέρια ἀνθρώπου , ἀλλὰ διὰ τῆς ἀποβολῆς τοῦ σαρκίνου σώματος , δηλαδὴ μὲ τὴν περιτομὴν τοῦ Χριστοῦ ,
καὶ ἐνταφιασθήκατε μαζί του κατὰ τὸ βάπτισμα , κατὰ τὸ ὁποῖον καὶ ἀναστηθήκατε μαζί του διὰ τῆς πίστεως εἰς τὴν δύναμιν τοῦ Θεοῦ , ὁ ὁποῖος τὸν ἀνέστησε ἀπὸ τοὺς νεκρούς .
Ἀκόμη ὅταν ἤσαστε νεκροὶ ἕνεκα τῶν ἁμαρτιῶν σας καὶ τοῦ ὅτι ἤσαστε ἀπερίτμητοι , σᾶς ἐζωοποίησε μαζὶ μὲ αὐτὸν καὶ μᾶς συγχώρησε ὅλας τὰς ἁμαρτίας μας ·
ἀκύρωσε τὸ χρεωστικόν μας ἔγγραφον μὲ τὰς διατάξεις του , τὸ ὁποῖον ἦτο ἐναντίον μας · τὸ ἐπῆρε ἀπὸ τὸ μέσον καὶ τὸ ἐκάρφωσε εἰς τὸν σταυρόν ·
ἀπεγύμνωσε δι᾽ αὐτοῦ τὰς ἀρχὰς καὶ τὰς ἐξουσίας καὶ τὰς διεπόμπευσε δημοσίᾳ , σύρων αὐτὰς εἰς τὴν θριαμβευτικὴν πομπήν του .
Κανεὶς λοιπόν , ἂς μὴ σᾶς κρίνῃ διὰ φαγητὸν ἢ ποτὸν ἢ σχετικῶς μὲ ἑορτὴν ἢ πρωτομηνιὰ ἢ τὰ Σάββατα ,
τὰ ὁποῖα εἶναι σκιὰ τῶν μελλόντων , ἐνῷ ἡ οὐσία βρίσκεται εἰς τὸν Χριστόν .
Κανεὶς ἂς μὴ σᾶς στερήσῃ τὸ βραβεῖον , ἀρεσκόμενος εἰς δῆθεν ταπεινοφροσύνην καὶ λατρείαν τῶν ἀγγέλων , ἐρευνῶν πράγματα τὰ ὁποῖα δὲν εἶδε , ὑπερηφανευόμενος χωρὶς λόγον ἀπὸ τὸν κοσμικόφρονα νοῦν του ,
καὶ ὁ ὁποῖος δὲν κρατιέται ἀπὸ τὴν Κεφαλήν , ἀπὸ τὸν ὁποῖον τὸ ὅλον σῶμα , τρεφόμενον καὶ συνδεόμενον διὰ τῶν ἀρθρώσεων καὶ τῶν νεύρων , αὐξάνει μὲ αὔξησιν ποὺ δίνει ὁ Θεός .
Ἐὰν λοιπὸν ἐπεθάνατε μαζὶ μὲ τὸν Χριστὸν ὡς πρὸς τὰ στοιχεῖα τοῦ κόσμου , διατί , σὰν νὰ ἐζούσατε τὴν ζωὴν τοῦ κόσμου , ὑποβάλλεσθε εἰς παραγγέλματα :
« Μὴ ἀγγίξῃς , μὴ γευθῇς , μὴ θίξῃς » ;
— ὅλα αὐτὰ ἀναφέρονται σὲ πράγματα τὰ ὁποῖα διὰ τῆς χρήσεως φθείρονται — κατὰ τὰς ἐντολὰς καὶ τὰς διδασκαλίας τῶν ἀνθρώπων .
Αὐτὰ ἔχουν κάποιαν ἐμφάνισιν σοφίας , ἡ ὁποία συνίσταται εἰς μίαν θρησκείαν ἰδίας ἀρεσκείας , αὐτοταπείνωσιν καὶ περιφρόνησιν τοῦ σώματος , δὲν ἔχουν ὅμως καμμίαν ἀξίαν διὰ τὴν καταπολέμησιν τοῦ σαρκικοῦ φρονήματος .

Ἐὰν λοιπὸν ἔχετε ἀναστηθῆ μαζὶ μὲ τὸν Χριστόν , νὰ ζητᾶτε ὅσα εἶναι ἐπάνω , ὅπου ὁ Χριστὸς κάθεται εἰς τὰ δεξιὰ τοῦ Θεοῦ ,
νὰ σκέπτεσθε τὰ πράγματα ἐκεῖ ἐπάνω καὶ ὄχι τὰ ἐπίγεια .
Διότι ἔχετε πεθάνει καὶ ἡ ζωή σας εἶναι κρυμμένη μαζὶ μὲ τὸν Χριστὸν εἰς τὸν Θεόν .
Ὅταν ὁ Χριστός , ποὺ εἶναι ἡ ζωή μας , φανερωθῇ , τότε καὶ σεῖς θὰ φανερωθῆτε μαζί του δοξασμένοι .
Νεκρώσατε λοιπὸν ὅ , τι γήϊνον εἶναι μέσα σας , δηλαδὴ τὴν πορνείαν , τὴν ἀκαθαρσίαν , τὸ πάθος , τὴν κακὴν ἐπιθυμίαν καὶ τὴν πλεονεξίαν , ἡ ὁποία εἶναι εἰδωλολατρεία ,
ἕνεκα τῶν ὁποίων ἔρχεται ἡ ὀργὴ τοῦ Θεοῦ ἐπάνω εἰς τοὺς ἀπειθεῖς ἀνθρώπους .
Αὐτὰ ἀκολουθούσατε καὶ σεῖς κάποτε , ὅταν ἐζούσατε αὐτὴν τὴν ζωήν .
Ἀλλὰ τώρα ἀποβάλατε καὶ σεῖς ὅλα αὐτά , τὴν ὀργήν , τὸν θυμόν , τὴν κακίαν , τὴν δυσφήμησιν , τὴν αἰσχρολογίαν τοῦ στόματος .
Μὴ λέτε ψέμματα ὁ ἕνας εἰς τὸν ἄλλον , ἀφοῦ ἔχετε ἀποβάλει τὸν παλαιὸν ἄνθρωπον μὲ τὰς πράξεις του ,
καὶ ἔχετε ἐνδυθῆ τὸν νέον , ὁ ὁποῖος ἀνανεοῦται εἰς ἐπίγνωσιν κατὰ τὴν εἰκόνα τοῦ Δημιουργοῦ του .
Τώρα δὲν ὑπάρχει πλέον Ἕλλην καὶ Ἰουδαῖος , περιτμημένος καὶ ἀπερίτμητος , βάρβαρος , Σκύθης , δοῦλος , ἐλεύθερος , ἀλλὰ ὁ Χριστὸς εἶναι τὰ πάντα καὶ εἰς πάντας .
Ἐνδυθῆτε λοιπόν , σὰν ἐκλεκτοὶ τοῦ Θεοῦ , ἅγιοι καὶ ἀγαπημένοι , φιλευσπλαγχνίαν , ἀγαθότητα , ταπεινοφροσύνην , πραότητα , μακροθυμίαν ,
ἀνεχόμενοι ὁ ἕνας τὸν ἄλλον καὶ συγχωροῦντες ὁ ἕνας τὸν ἄλλον , ἐὰν ἔχῃ κανεὶς παράπονον ἐναντίον ἄλλου . Ὅπως καὶ ὁ Χριστὸς σᾶς συγχώρησε , ἔτσι καὶ σεῖς .
Ἐπάνω δὲ ἀπ᾽ ὅλα αὐτὰ νὰ ἐνδυθῆτε τὴν ἀγάπην , ἡ ὁποία εἶναι σύνδεσμος τῆς τελειότητος .
Καὶ ἡ εἰρήνη τοῦ Θεοῦ , εἰς τὴν ὁποίαν ἔχετε καλεσθῆ σὰν ἕνα σῶμα , ἂς κυριαρχῇ εἰς τὶς καρδιές σας καὶ νὰ γίνεσθε εὐγνώμονες .
Ὁ λόγος τοῦ Χριστοῦ νὰ κατοικῇ μέσα σας πλούσια , διδάσκοντες καὶ συμβουλεύοντες ὁ ἕνας τὸν ἄλλον μὲ πᾶσαν σοφίαν , μὲ ψαλμοὺς καὶ ὕμνους καὶ ᾠδὰς πνευματικάς , μὲ καρδιὰ γεμάτη εὐγνωμοσύνην , ψάλλοντες εἰς τὸν Κύριον .
Καὶ κάθε τι ποὺ κάνετε μὲ λόγον ἢ μὲ ἔργον , ὅλα νὰ τὰ κάνετε εἰς τὸ ὄνομα τοῦ Κυρίου Ἰησοῦ , εὐχαριστοῦντες τὸν Θεὸν καὶ Πατέρα δι᾽ αὐτοῦ .
Αἱ γυναῖκες , νὰ ὑποτάσσεσθε εἰς τοὺς ἄνδρας σας , καθὼς πρέπει ἐν Κυρίῳ .
Οἱ ἄνδρες , νὰ ἀγαπᾶτε τὰς γυναῖκάς σας καὶ μὴ παροργίζεσθε ἐναντίον των .
Τὰ παιδιά , νὰ ὑπακούετε εἰς τοὺς γονεῖς σας καθ᾽ ὅλα , διότι αὐτὸ εἶναι εὐάρεστον εἰς τὸν Κύριον .
Οἱ πατέρες , μὴ ἐξοργίζετε τὰ παιδιά σας , διὰ νὰ μὴ ἀποθαρρύνωνται .
Οἱ δοῦλοι , νὰ ὑπακούετε καθ᾽ ὅλα εἰς τοὺς κυρίους σας τοῦ κόσμου αὐτοῦ , ὄχι γιὰ τὰ μάτια , ὅπως κάνουν ὅσοι θέλουν νὰ φανοῦν ἀρεστοὶ εἰς τοὺς ἀνθρώπους , ἀλλὰ μὲ εἰλικρίνειαν τῆς καρδιᾶς , φοβούμενοι τὸν Θεόν .
Καὶ ὅ , τι κάνετε , νὰ τὸ κάνετε μὲ τὴν ψυχήν σας , σὰν ἐργασίαν πρὸς τὸν Κύριον καὶ ὄχι πρὸς τοὺς ἀνθρώπους ,
γνωρίζοντες ὅτι ἀπὸ τὸν Κύριον θὰ πάρετε ὡς ἀνταμοιβὴν τὴν κληρονομίαν , διότι ὁ Κύριος Χριστὸς εἶναι ἐκεῖνος τὸν ὁποῖον ὑπηρετεῖτε .
Ἀλλ᾽ ὅποιος κάνει τὸ κακὸ θὰ λάβῃ ἀνάλογα πρὸς τὸ κακὸ ποὺ ἔκανε καὶ δὲν ὑπάρχει προσωποληψία .
Οἱ κύριοι , νὰ δίνετε τὸ δίκαιον καὶ τὸ ἴσον εἰς τοὺς δούλους σας , γνωρίζοντες ὅτι καὶ σεῖς ἔχετε Κύριον εἰς τοὺς οὐρανούς .
Εἰς τὴν προσευχὴν νὰ ἐπιμένετε σταθερά , καὶ νὰ γρηγορῆτε εἰς αὐτὴν μὲ εὐχαριστίαν ,
νὰ προσεύχεσθε δὲ συγχρόνως καὶ γιὰ μᾶς , διὰ νὰ μᾶς ἀνοίξῃ ὁ Θεὸς πόρτα τοῦ λόγου , διὰ νὰ κηρύξωμεν τὸ μυστήριον τοῦ Χριστοῦ , διὰ τὸ ὁποῖον καὶ εἶμαι εἰς τὴν φυλακήν ,
ὥστε νὰ φανερώσω αὐτὸ καθὼς πρέπει νὰ τὸ πῶ .
Συμπεριφέρεσθε πρὸς τοὺς ἔξω μὲ σοφίαν , ἐπωφελούμενοι τοῦ χρόνου ποὺ ἔχετε .
Ὁ λόγος σας νὰ εἶναι πάντοτε μὲ χάριν , ἀρτυμένος μὲ ἁλάτι , καὶ νὰ ξέρετε πῶς πρέπει νὰ ἀπαντᾶτε εἰς τὸν καθένα .
Ὅλα τὰ σχετικὰ μὲ ἐμὲ θὰ σᾶς τὰ γνωρίσῃ ὁ Τυχικός , ὁ ἀγαπητὸς ἀδελφὸς καὶ πιστὸς διάκονος καὶ σύνδουλος ἐν Κυρίῳ ,
τὸν ὁποῖον ἔστειλα σ᾽ ἐσᾶς δι᾽ αὐτὸν ἀκριβῶς τὸν σκοπόν , διὰ νὰ μάθῃ νέα σας καὶ νὰ σᾶς ἐνθαρρύνῃ .
Θὰ εἶναι μαζί του ὁ Ὀνήσιμος , ὁ πιστὸς καὶ ἀγαπητὸς ἀδελφός , ὁ ὁποῖος εἶναι συμπατριώτης σας . Αὐτοὶ θὰ σᾶς πληροφορήσουν πῶς ἔχουν τὰ πράγματα ἐδῶ .
Σᾶς χαιρετᾶ ὁ Ἀρίσταρχος , ὁ ὁποῖος εἶναι μαζί μου εἰς τὴν φυλακήν , καὶ ὁ Μᾶρκος ὁ ἀνηψιὸς τοῦ Βαρνάβα — διὰ τὸν ὁποῖον ἐλάβατε ἤδη ἐντολάς , ἐὰν ἔλθῃ σ᾽ ἐσᾶς , νὰ τὸν δεχθῆτε —
καὶ ὁ Ἰησοῦς , ὁ καλούμενος Ἰοῦστος . Αὐτοὶ εἶναι οἱ μόνοι ἀπὸ τοὺς Ἰουδαίους χριστιανούς , ποὺ ἔγιναν συνεργάται μου διὰ τὴν βασιλείαν τοῦ Θεοῦ , καὶ μοῦ ἐστάθηκαν παρηγοριά .
Σᾶς χαιρετᾶ ὁ Ἐπαφρᾶς , ὁ συμπατριώτης σας . Εἶναι δοῦλος τοῦ Χριστοῦ , ὁ ὁποῖος πάντοτε ἀγωνίζεται γιὰ σᾶς εἰς τὰς προσευχάς του , διὰ νὰ σταθῆτε τέλειοι καὶ πλήρεις εἰς ὅλον τὸ θέλημα τοῦ Θεοῦ .
Διότι ὁμολογῶ δι᾽ αὐτόν , ὅτι δείχνει πολὺν ζῆλον γιὰ σᾶς καὶ δι᾽ ὅσους βρίσκονται εἰς τὴν Λαοδίκειαν καὶ εἰς τὴν Ἱεράπολιν .
Σᾶς χαιρετᾶ ὁ Λουκᾶς ὁ ἰατρὸς ὁ ἀγαπητός , καὶ ὁ Δημᾶς .
Χαιρετῆστε τοὺς ἀδελφοὺς ποὺ βρίσκονται εἰς τὴν Λαοδίκειαν , καὶ τὸν Νυμφᾶν καὶ τὴν ἐκκλησίαν τοῦ σπιτιοῦ του .
Ὅταν διαβάσετε τὴν ἐπιστολήν , φροντίστε νὰ διαβασθῇ καὶ εἰς τὴν ἐκκλησίαν τῶν Λαοδικέων καὶ νὰ διαβάσετε καὶ σεῖς τὴν ἐπιστολὴν ἀπὸ τὴν Λαοδίκειαν .
Νὰ πῆτε εἰς τὸν Ἄρχιππον : « Πρόσεχε τὴν ὑπηρεσίαν ποὺ παρέλαβες ἐν Κυρίῳ , διὰ νὰ τὴν ἐκπληρώνῃς » .
Ὁ χαιρετισμὸς γράφεται μὲ τὸ χέρι ἐμοῦ τοῦ Παύλου . Νὰ θυμᾶσθε ὅτι εἶμαι φυλακισμένος . Ἡ χάρις νὰ εἶναι μαζί σας . Ἀμήν .

Ὁ Παῦλος , ὁ Σιλουανὸς καὶ ὁ Τιμόθεος πρὸς τὴν ἐκκλησίαν τῶν Θεσσαλονικέων ἐν Θεῷ Πατρὶ καὶ τῷ Κυρίῳ Ἰησοῦ Χριστῷ · χάρις νὰ εἶναι σ᾽ ἐσᾶς καὶ εἰρήνη ἀπὸ τὸν Θεὸν τὸν Πατέρα μας καὶ ἀπὸ τὸν Κύριον Ἰησοῦν Χριστόν .
Εὐχαριστοῦμεν τὸν Θεὸν πάντοτε δι᾽ ὅλους σας , ὅταν σᾶς ἀναφέρωμεν εἰς τὰς προσευχάς μας ,
ἐνθυμούμενοι συνεχῶς ἔμπροσθεν τοῦ Θεοῦ καὶ Πατέρα μας ὅτι ἡ πίστις σας ἐκδηλώθηκε εἰς δρᾶσιν , ἡ ἀγάπη σας εἰς κόπους καὶ ἡ ἐλπίδα σας διὰ τὸν Κύριόν μας Ἰησοῦν Χριστὸν εἰς ὑπομονήν .
Γνωρίζομεν , ἀδελφοί , ἀγαπημένοι ἀπὸ τὸν Θεόν , ὅτι ἔχετε ἐκλεγῆ ,
διότι τὸ εὐαγγέλιον τὸ ὁποῖον ἐκηρύξαμεν ἦλθε σ᾽ἐσᾶς , ὄχι μόνον μὲ λόγια ἀλλὰ καὶ μὲ δύναμιν καὶ μὲ Ἅγιον Πνεῦμα καὶ μὲ πλήρη βεβαιότητα , γνωρίζετε δὲ πῶς ἐφερθήκαμε μεταξύ σας πρὸς χάριν σας .
Καὶ σεῖς ἐγίνατε μιμηταί μας καὶ τοῦ Κυρίου , διότι ἐδεχθήκατε τὸ κήρυγμα , μέσα σὲ πολλὴν θλῖψιν , μὲ χαρὰν ποὺ δίνει τὸ Ἅγιον Πνεῦμα ,
ὥστε νὰ γίνετε ὑπόδειγμα εἰς ὅλους ποὺ ἔγιναν πιστοὶ εἰς τὴν Μακεδονίαν καὶ τὴν Ἀχαΐαν .
Διότι ἀπὸ σᾶς ἀντήχησε ὁ λόγος τοῦ Κυρίου , ὄχι μόνον εἰς τὴν Μακεδονίαν καὶ τὴν Ἀχαΐαν , ἀλλὰ καὶ εἰς κάθε τόπον ἔγινε γνωστὴ ἡ πίστις σας πρὸς τὸν Θεόν , ὥστε νὰ μὴ ὑπάρχῃ ἀνάγκη νὰ ποῦμε ἐμεῖς τίποτε .
Διότι αὐτοὶ οἱ ἴδιοι ἀναφέρουν γιὰ μᾶς , τί εἴδους ἐπίσκεψιν σᾶς ἐκάναμε καὶ πῶς ἐπιστρέψατε ἀπὸ τὰ εἴδωλα πρὸς τὸν Θεόν , ὥστε νὰ δουλεύετε Θεὸν ζωντανὸν καὶ ἀληθινόν ,
καὶ νὰ ἀναμένετε ἀπὸ τοὺς οὐρανοὺς τὸν Υἱόν του , τὸν ὁποῖον ἀνέστησε ἀπὸ τοὺς νεκρούς , τὸν Ἰησοῦν , ὁ ὁποῖος μᾶς σώζει ἀπὸ τὴν ἐρχομένην ὀργήν .
Σεῖς οἱ ἴδιοι βέβαια ξέρετε , ἀδελφοί , ὅτι ἡ ἐπίσκεψίς μας σ᾽ ἐσᾶς δὲν ἔγινε εἰς μάτην ,
ἀλλ᾽ ἂν καὶ προηγουμένως εἴχαμε ὑποφέρει καὶ κακοποιηθῆ εἰς Φιλίππους , καθὼς ξέρετε , εἴχαμε τὸ θάρρος , μὲ τὴν βοήθειαν τοῦ Θεοῦ μας , νὰ σᾶς κηρύξωμεν τὸ εὐαγγέλιον τοῦ Θεοῦ μὲ μεγάλον ἀγῶνα .
Διότι ἡ προτροπή μας δὲν προήρχετο ἀπὸ πλάνην οὔτε ἀπὸ ἀνήθικον ἐλατήριον οὔτε ἀπὸ δόλον ,
ἀλλ᾽ ἐπειδὴ μᾶς ἔκρινε ὁ Θεὸς καταλλήλους διὰ νὰ μᾶς ἐμπιστευθῇ τὸ εὐαγγέλιον , διὰ τοῦτο μιλᾶμε , ὄχι διὰ νὰ γίνωμεν ἀρεστοὶ εἰς τοὺς ἀνθρώπους ἀλλ᾽ εἰς τὸν Θεόν , ὁ ὁποῖος ἐξετάζει τὶς καρδιές μας .
Καθὼς ξέρετε , ποτὲ δὲν ἤλθαμε μὲ λόγια κολακευτικά , οὔτε μὲ ὑστεροβουλίαν πλεονεξίας , ὁ Θεὸς εἶναι μάρτυς ,
οὔτε ἐζητήσαμεν τιμὰς ἀπὸ τοὺς ἀνθρώπους , οὔτε ἀπὸ σᾶς οὔτε ἀπὸ ἄλλους ,
ἂν καὶ μπορούσαμε , σὰν ἀπόστολοι τοῦ Χριστοῦ , νὰ ἔχωμεν ἀπαιτήσεις . Ἀλλὰ ἤμαστε στοργικοὶ μεταξύ σας , ὅπως μιὰ μητέρα περιθάλπει τὰ παιδιά της .
Μὲ τέτοιαν θερμὴν ἀγάπην πρὸς ἐσᾶς , εἴχαμε τὴν εὐχαρίστησιν νὰ σᾶς μεταδώσωμεν , ὄχι μόνον τὸ εὐαγγέλιον τοῦ Θεοῦ ἀλλὰ καὶ τοὺς ἑαυτούς μας , διότι μᾶς ἔχετε γίνει ἀγαπητοί .
Θυμηθῆτε λοιπόν , ἀδελφοί , τὸν κόπον μας καὶ τὸν μόχθον , διότι νύχτα καὶ ἡμέραν ἐργαζόμενοι , διὰ νὰ μὴ ἐπιβαρύνωμεν κανένα ἀπὸ σᾶς , σᾶς ἐκηρύξαμεν τὸ εὐαγγέλιον τοῦ Θεοῦ .
Σεῖς καὶ ὁ Θεὸς εἶσθε μάρτυρες πόσον ἁγία , δικαία καὶ ἄψογη ὑπῆρξε ἡ συμπεριφορά μας πρὸς ἐσᾶς ποὺ πιστεύετε .
Ξέρετε ὅτι ἐφερθήκαμε στὸν καθένα ἀπὸ σᾶς , καθὼς φέρεται ἕνας πατέρας στὰ παιδιά του ,
καὶ σᾶς προτρέπαμε , σᾶς ἐνθαρρύναμε καὶ σᾶς ἐξωρκίζαμε , νὰ ζῆτε κατὰ τρόπον ἄξιον πρὸς τὸν Θεόν , ὁ ὁποῖος σᾶς καλεῖ εἰς τὸ βασίλειόν του καὶ τὴν δόξαν του .
Διὰ τοῦτο καὶ ἐμεῖς συνεχῶς εὐχαριστοῦμεν τὸν Θεόν , διότι ὅταν ἐλάβατε τὸν λόγον τοῦ Θεοῦ , τὸν ὁποῖον ἀκούσατε ἀπὸ μᾶς , τὸν ἐδεχθήκατε ὄχι σὰν λόγον ἀνθρώπων , ἀλλά , καθὼς εἶναι ἀληθινά , σὰν λόγον τοῦ Θεοῦ , ὁ ὁποῖος καὶ φέρει ἀποτελέσματα σ᾽ ἐσᾶς ποὺ πιστεύετε .
Σεῖς , ἀδελφοί , ἀκολουθήσατε τὸ παράδειγμα τῶν ἐκκλησιῶν τοῦ Θεοῦ ἐν Χριστῷ Ἰησοῦ , ποὺ εἶναι εἰς τὴν Ἰουδαίαν , διότι ἐπάθατε καὶ σεῖς τὰ ἴδια ἀπὸ τοὺς ὁμοεθνεῖς σας καθὼς καὶ ἐκεῖνοι ἀπὸ τοὺς Ἰουδαίους ,
οἱ ὁποῖοι καὶ τὸν Κύριον Ἰησοῦν ἐσκότωσαν καὶ τοὺς προφήτας των , καὶ ἐμᾶς κατεδίωξαν καὶ εἰς τὸν Θεὸν δὲν εἶναι ἀρεστοὶ καὶ εἶναι ἐνάντιοι πρὸς ὅλους τοὺς ἀνθρώπους ,
διότι μᾶς ἐμποδίζουν νὰ κηρύξωμεν εἰς τὰ ἔθνη διὰ νὰ σωθοῦν , καὶ ἔτσι πάντοτε γεμίζουν τὸ μέτρον τῶν ἁμαρτιῶν των . Ἔφθασεν ὅμως ἐπὶ τέλους ἡ ὀργὴ ἐπάνω τους .
Ἀδελφοί , ὅταν ἐμείναμε ὀρφανοί , διότι ἀποχωρισθήκαμε ἀπὸ σᾶς προσωρινῶς , ἂν καὶ σᾶς εἴχαμε στὴν καρδιά μας , εἴχαμε ἀκόμη μεγαλύτερον πόθον νὰ ἰδοῦμε τὸ πρόσωπόν σας .
Διὰ τοῦτο ἠθέλαμε νὰ ἔλθωμεν σ᾽ ἐσᾶς , ἐγὼ μὲν ὁ Παῦλος καὶ μιὰ καὶ δυὸ φορές , ἀλλὰ μᾶς ἐμπόδισε ὁ Σατανᾶς .
Διότι ποιά εἶναι ἡ ἐλπίδα μας ἢ ἡ χαρὰ ἢ τὸ στεφάνι τῆς καυχήσεώς μας ἐνώπιον τοῦ Κυρίου μας Ἰησοῦ Χριστοῦ κατὰ τὴν ἔλευσίν του , ἐὰν δὲν εἶσθε σεῖς ;
Ἀληθινά , σεῖς εἶσθε ἡ δόξα μας καὶ ἡ χαρά μας .
Διὰ τοῦτο , ὅταν δὲν ἠμπορούσαμε νὰ ἀνθέξωμεν πλέον , ἀπεφασίσαμεν νὰ μείνωμεν μόνοι εἰς τὰς Ἀθήνας ,
καὶ ἐστείλαμεν τὸν Τιμόθεον , τὸν ἀδελφόν μας καὶ ὑπηρέτην τοῦ Θεοῦ καὶ συνεργάτην μας εἰς τὸ εὐαγγέλιον τοῦ Χριστοῦ , μὲ τὸν σκοπὸν νὰ σᾶς στηρίξῃ καὶ σᾶς ἐνθαρρύνῃ εἰς τὴν πίστιν σας ,
ὥστε νὰ μὴ κλονίζεται κανεὶς κατὰ τὰς θλίψεις αὐτάς . Διότι ξέρετε σεῖς οἱ ἴδιοι , ὅτι αὐτὸς εἶναι ὁ κλῆρός μας .
Καὶ ὅταν ἤμαστε μαζί σας , σᾶς προλέγαμε ὅτι θὰ ἔχωμεν θλίψεις , ὅπως καὶ ἔγινε , καθὼς ξέρετε .
Διὰ τοῦτο καὶ ἐγώ , ἐπειδὴ δὲν ἠμποροῦσα νὰ ἀνθέξω πλέον , ἔστειλα διὰ νὰ πληροφορηθῶ περὶ τῆς πίστεώς σας , μήπως σᾶς ἐπείραξε ὁ πειραστὴς καὶ ἀποβῇ εἰς μάτην ὁ κόπος μας .
Ἀλλὰ τώρα ἦλθε ὁ Τιμόθεος ἀπὸ σᾶς καὶ μᾶς ἔφερε καλὲς εἰδήσεις διὰ τὴν πίστιν σας καὶ τὴν ἀγάπην σας . Μᾶς εἶπε ὅτι διατηρεῖτε ἀγαθὴν ἀνάμνησιν γιὰ μᾶς καὶ πάντοτε ποθεῖτε ζωηρὰ νὰ μᾶς ἰδῆτε , ὅπως καὶ ἐμεῖς σᾶς ποθοῦμεν .
Καὶ ἔτσι , ἀδελφοί , εἰς ὅλην τὴν θλῖψίν μας καὶ τὴν στενοχώρια μας παρηγορηθήκαμε , λόγῳ τῆς πίστεώς σας ,
διότι τώρα πραγματικὰ ζοῦμε , ἐὰν σεῖς στέκεσθε σταθεροὶ εἰς τὸν Κύριον .
Ποιάν , ἀλήθεια , εὐχαριστίαν μποροῦμε ν᾽ ἀνταποδώσωμεν εἰς τὸν Θεὸν γιὰ σᾶς , γιὰ ὅλην τὴν χαρὰν ποὺ αἰσθανόμεθα ἐξ αἰτίας σας ἐμπρὸς εἰς τὸν Θεόν μας ,
καθὼς νύχτα καὶ ἡμέραν προσευχόμεθα μὲ θέρμην νὰ ἰδοῦμε τὸ πρόσωπόν σας καὶ νὰ συμπληρώσωμεν ὅ , τι λείπει εἰς τὴν πίστιν σας ;
Εἴθε ὁ Θεὸς καὶ Πατέρας μας καὶ ὁ Κύριός μας Ἰησοῦς Χριστὸς νὰ κατευθύνῃ τὸν δρόμον μας πρὸς ἐσᾶς .
Ἐσᾶς δὲ ὁ Κύριος νὰ σᾶς κάνῃ νὰ αὐξηθῆτε καὶ νὰ ξεχειλίσετε ἀπὸ ἀγάπην μεταξύ σας καὶ πρὸς ὅλους , ὅπως ἡ δική μας ἀγάπη πρὸς ἐσᾶς ,
ὥστε νὰ ἐνισχύσῃ τὶς καρδιές σας διὰ νὰ βρεθοῦν ἄψογοι εἰς ἁγιότητα ἐμπρὸς εἰς τὸν Θεὸν καὶ Πατέρα μας κατὰ τὴν ἔλευσιν τοῦ Κυρίου μας Ἰησοῦ Χριστοῦ μαζὶ μὲ ὅλους τοὺς ἁγίους του .
Κατὰ τὰ ἄλλα , ἀδελφοί , σᾶς παρακαλοῦμεν καὶ σᾶς προτρέπομεν εἰς τὸ ὄνομα τοῦ Κυρίου Ἰησοῦ , καθὼς παραλάβατε ἀπὸ μᾶς τὸ πῶς πρέπει νὰ ζῆτε καὶ νὰ εἶσθε ἀρεστοὶ εἰς τὸν Θεόν , νὰ τὸ κάνετε αὐτὸ ἀκόμη τελειότερα .
Ξέρετε ποίας παραγγελίας σᾶς ἐδώσαμεν εἰς τὸ ὄνομα τοῦ Κυρίου Ἰησοῦ .
Τοῦτο εἶναι τὸ θέλημα τοῦ Θεοῦ , ὁ ἁγιασμός σας , νὰ ἀπέχετε ἀπὸ τὴν πορνείαν ,
νὰ ξέρῃ ὁ καθένας ἀπὸ σᾶς νὰ χρησιμοποιῇ τὸ σῶμά του μὲ ἁγιασμὸν καὶ τιμήν ,
ὄχι διὰ παράφορα πάθη , ὅπως καὶ οἱ ἐθνικοὶ ποὺ δὲν ξέρουν τὸν Θεόν ·
νὰ μὴ ἁμαρτάνῃ καὶ ἐκμεταλλεύεται τὸν ἀδελφόν του εἰς τὰ ζητήματα αὐτά , διότι ὁ Κύριος θὰ εἶναι ὁ δίκαιος τιμωρὸς δι᾽ ὅλα αὐτά , καθὼς καὶ σᾶς εἴπαμε καὶ ἐτονίσαμε προηγουμένως .
Διότι ὁ Θεὸς δὲν μᾶς ἐκάλεσε δι᾽ ἀκάθαρτον βίον ἀλλὰ δι᾽ ἁγιασμόν .
Ὅποιος λοιπὸν περιφρονεῖ αὐτά , δὲν περιφρονεῖ ἄνθρωπον , ἀλλὰ τὸν Θεόν , ὁ ὁποῖος καὶ σᾶς ἔδωσε τὸ Πνεῦμά του τὸ Ἅγιον .
Ὅσον ἀφορᾷ τὴν ἀγάπην πρὸς τοὺς ἀδελφούς , δὲν ἔχετε ἀνάγκην νὰ σᾶς γράψω , διότι σεῖς οἱ ἴδιοι ἔχετε διδαχθῆ ἀπὸ τὸν Θεὸν ν᾽ ἀγαπᾶτε ἀλλήλους .
Πραγματικά , φέρεσθε κατ᾽ αὐτὸν τὸν τρόπον πρὸς ὅλους τοὺς ἀδελφοὺς ποὺ βρίσκονται εἰς ὅλην τὴν Μακεδονίαν . Ἀλλὰ σᾶς προτρέπομεν , ἀδελφοί , νὰ τὸ κάνετε αὐτὸ ἀκόμη περισσότερον ·
νὰ φιλοδοξῆτε νὰ ἔχετε ἥσυχη ζωή , νὰ φροντίζετε διὰ τὰς δικάς σας ὑποθέσεις καὶ νὰ ἐργάζεσθε μὲ τὰ ἴδια σας τὰ χέρια , καθὼς σᾶς παραγγείλαμε ,
διὰ νὰ συμπεριφέρεσθε ἀξιοπρεπῶς πρὸς τοὺς ἔξω καὶ νὰ μὴν ἔχετε ἀνάγκην κανενός .
Δὲν θέλομεν , ἀδελφοί , νὰ ἀγνοῆτε ὅσον ἀφορᾷ ἐκείνους ποὺ κοιμοῦνται , διὰ νὰ μὴ λυπῆσθε ὅπως καὶ οἱ λοιποὶ ποὺ δὲν ἔχουν ἐλπίδα .
Διότι ἐὰν πιστεύωμεν ὅτι ὁ Ἰησοῦς πέθανε καὶ ἀναστήθηκε , ἔτσι καὶ ὁ Θεὸς διὰ τοῦ Ἰησοῦ θὰ φέρῃ μαζί του ἐκείνους ποὺ κοιμήθηκαν .
Διότι σᾶς λέγομεν ἐπὶ τῇ βάσει λόγου τοῦ Κυρίου τὰ ἑξῆς , ὅτι ἐμεῖς οἱ ζῶντες ποὺ θὰ παραμείνωμεν μέχρι τῆς ἐλεύσεως τοῦ Κυρίου , δὲν θὰ φθάσωμεν προτήτερα ἀπὸ ἐκείνους ποὺ κοιμήθηκαν ,
διότι αὐτὸς ὁ Κύριος μὲ παράγγελμα , μὲ φωνὴν ἀρχαγγέλου καὶ μὲ σάλπιγγα Θεοῦ θὰ κατεβῇ ἀπὸ τὸν οὐρανὸν καὶ πρῶτοι οἱ νεκροὶ ἐν Χριστῷ θὰ ἀναστηθοῦν ,
ἔπειτα ἐμεῖς ὅσοι ζοῦμε , οἱ ὁποῖοι ἀπομένομεν , θὰ ἀρπαχθοῦμε μαζὶ μὲ αὐτοὺς μέσα σὲ νεφέλες πρὸς προϋπάντησιν τοῦ Κυρίου εἰς τὸν ἀέρα , καὶ ἔτσι θὰ εἴμεθα πάντοτε μὲ τὸν Κύριον .
Ὥστε παρηγορεῖτε ὁ ἕνας τὸν ἄλλον μὲ τὰ λόγια αὐτά .
Ὡς πρὸς δὲ τοὺς χρόνους καὶ τοὺς καιρούς , ἀδελφοί , δὲν ἔχετε ἀνάγκην νὰ σᾶς γράψω ,
διότι καὶ σεῖς οἱ ἴδιοι ξέρετε καλά , ὅτι ἡ Ἡμέρα τοῦ Κυρίου θὰ ἔλθῃ σὰν κλέφτης τὴν νύχτα .
Ὅταν λέγουν , « Εἰρήνη καὶ ἀσφάλεια » , τότε ἔρχεται ἐπάνω τους αἰφνίδια καταστροφή , ὅπως ὁ κοιλόπονος εἰς τὴν ἔγκυον , καὶ δὲν θὰ μπορέσουν νὰ ξεφύγουν .
Σεῖς ὅμως , ἀδελφοί , δὲν ἀνήκετε εἰς τὸ σκοτάδι , διὰ νὰ σᾶς καταλάβῃ ξαφνικὰ ἡ ἡμέρα ἐκείνη σὰν κλέφτης .
Ὅλοι σεῖς εἶσθε παιδιὰ φωτός , παιδιὰ ἡμέρας . Δὲν ἀνήκομεν εἰς τὴν νύχτα οὔτε εἰς τὸ σκοτάδι .
Ὥστε λοιπόν , ἂς μὴ κοιμώμεθα ὅπως καὶ οἱ λοιποί , ἀλλ᾽ ἂς εἴμεθα ἄγρυπνοι καὶ νηφάλιοι .
Οἱ κοιμώμενοι κοιμοῦνται τὴν νύχτα καὶ οἱ μέθυσοι μεθοῦν τὴν νύχτα .
Ἀλλ᾽ ἐμεῖς ποὺ ἀνήκομεν εἰς τὴν ἡμέραν , ἂς εἴμεθα νηφάλιοι καὶ ἂς ἐνδυθοῦμε τὸν θώρακα τῆς πίστεως καὶ τῆς ἀγάπης , καὶ τὴν ἐλπίδα τῆς σωτηρίας διὰ περικεφαλαίαν ,
διότι ὁ Θεὸς δὲν μᾶς προώρισε δι᾽ ὀργὴν ἀλλὰ διὰ νὰ ἀποκτήσωμεν σωτηρίαν διὰ τοῦ Κυρίου μας Ἰησοῦ Χριστοῦ ,
ὁ ὁποῖος ἐπέθανε γιὰ μᾶς , ὥστε , εἴτε εἴμεθα ἄγρυπνοι εἴτε κοιμώμεθα , νὰ ζήσωμεν μαζί του .
Διὰ τοῦτο , παρηγορεῖτε ὁ ἕνας τὸν ἄλλον καὶ οἰκοδομεῖτε ὁ ἕνας τὸν ἄλλον ὅπως καὶ κάνετε .
Σᾶς παρακαλοῦμεν δέ , ἀδελφοί , νὰ ἀναγνωρίζετε ἐκείνους ποὺ κοπιάζουν μεταξύ σας καὶ εἶναι προϊστάμενοί σας ἐν Κυρίῳ καὶ σᾶς νουθετοῦν ,
καὶ νὰ ἔχετε πρὸς αὐτοὺς πολὺ μεγάλην ἐκτίμησιν καὶ ἀγάπην διὰ τὸ ἔργον τους . Νὰ ἔχετε μεταξύ σας εἰρήνην .
Σᾶς παρακαλοῦμεν , ἀδελφοί , νὰ νουθετῆτε τοὺς ἀτάκτους , νὰ παρηγορῆτε τοὺς ὀλιγόψυχους , νὰ βοηθᾶτε τοὺς ἀδύνατους , νὰ μακροθυμῆτε πρὸς ὅλους .
Προσέχετε μήπως κανεὶς ἀποδώσῃ εἰς κάποιον κακὸν ἀντὶ κακοῦ , ἀλλὰ πάντοτε νὰ ἐπιδιώκετε νὰ κάνετε τὸ καλὸν καὶ μεταξύ σας καὶ πρὸς ὅλους .
Πάντοτε χαίρετε ,
συνεχῶς προσεύχεσθε ,
διὰ κάθε τι νὰ εὐχαριστῆτε , διότι τοῦτο εἶναι θέλημα τοῦ Θεοῦ πρὸς ἐσᾶς ἐν Χριστῷ Ἰησοῦ .
Τὸ Πνεῦμα μὴ τὸ σβήνετε ·
προφητείας μὴ περιφρονῆτε ·
ὅλα νὰ τὰ δοκιμάζετε καὶ νὰ κρατᾶτε ὅ , τι εἶναι καλόν .
Νὰ εἶσθε μακρυὰ ἀπὸ κάθε εἶδος πονηροῦ .
Αὐτὸς δὲ ὁ Θεὸς τῆς εἰρήνης νὰ σᾶς κάνῃ καθ᾽ ὁλοκληρίαν ἁγίους , καὶ ὁλόκληρον τὸ πνεῦμά σας καὶ ἡ ψυχὴ καὶ τὸ σῶμα νὰ διατηρηθοῦν ἄμεμπτα κατὰ τὴν ἔλευσιν τοῦ Κυρίου μας Ἰησοῦ Χριστοῦ .
Εἶναι ἀξιόπιστος ἐκεῖνος ποὺ σᾶς καλεῖ , αὐτὸς καὶ θὰ τὰ πραγματοποιήσῃ .
Ἀδελφοί , προσεύχεσθε γιὰ μᾶς .
Χαιρετῆστε ὅλους τοὺς ἀδελφοὺς μὲ φίλημα ἅγιον .
Σᾶς ἐξορκίζω εἰς τὸν Κύριον νὰ διαβασθῇ ἡ ἐπιστολὴ εἰς ὅλους τοὺς ἁγίους ἀδελφούς .
Ἡ χάρις τοῦ Κυρίου μας Ἰησοῦ Χριστοῦ νὰ εἶναι μαζί σας . Ἀμήν .

Ὁ Παῦλος , ὁ Σιλουανὸς καὶ ὁ Τιμόθεος , πρὸς τὴν ἐκκλησίαν τῶν Θεσσαλονικέων ἐν Θεῷ Πατρὶ ἡμῶν καὶ τῷ Κυρίῳ Ἰησοῦ Χριστῷ ·
χάρις νὰ εἶναι σ᾽ ἐσᾶς καὶ εἰρήνη ἀπὸ τὸν Θεὸν τὸν Πατέρα μας καὶ τὸν Κύριον Ἰησοῦν Χριστόν .
Πρέπει νὰ εὐχαριστοῦμεν τὸν Θεὸν πάντοτε γιὰ σᾶς , ἀδελφοί , ὅπως ἁρμόζει , διότι αὐξάνει πολὺ ἡ πίστις σας καὶ πλεονάζει ἡ ἀγάπη τοῦ καθενὸς πρὸς τοὺς ἄλλους μεταξὺ ὅλων σας ,
ὥστε ἐμεῖς οἱ ἴδιοι νὰ ὑπερηφανευώμεθα γιὰ σᾶς εἰς τὰς ἐκκλησίας τοῦ Θεοῦ , διὰ τὴν ὑπομονήν σας καὶ τὴν πίστιν καθ᾽ ὅλους τοὺς διωγμούς σας καὶ τὰς θλίψεις ποὺ ὑποφέρετε .
Αὐτὸ εἶναι ἀπόδειξις τῆς δικαίας κρίσεως τοῦ Θεοῦ , μὲ ἀποτέλεσμα νὰ γίνετε ἄξιοι τῆς βασιλείας τοῦ Θεοῦ , διὰ τὴν ὁποίαν καὶ ὑποφέρετε .
Πραγματικά , εἶναι δίκαιον εἰς τὸν Θεὸν νὰ ἀνταποδώσῃ θλῖψιν εἰς ἐκείνους ποὺ σᾶς θλίβουν ,
σ᾽ ἐσᾶς δὲ ποὺ θλίβεσθε , ἀνακούφισιν , καὶ ἐπίσης σ᾽ ἐμᾶς , ὅταν ὁ Κύριος Ἰησοῦς ἀποκαλυφθῇ ἀπὸ τὸν οὐρανὸν μαζὶ μὲ τοὺς ἀγγέλους τῆς δυνάμεώς του
μέσα σὲ πυρίνην φλόγα , καὶ θὰ καταδικάσῃ ἐκείνους ποὺ δὲν ξέρουν Θεὸν καὶ δὲν ὑπακούουν εἰς τὸ εὐαγγέλιον τοῦ Κυρίου μας Ἰησοῦ Χριστοῦ ,
οἱ ὁποῖοι θὰ τιμωρηθοῦν μὲ αἰώνιον ὄλεθρον ἀπὸ προσώπου τοῦ Κυρίου καὶ ἀπὸ τῆς δόξης τῆς δυνάμεώς του ,
ὅταν θὰ ἔλθῃ νὰ δοξασθῇ μεταξὺ τῶν ἁγίων του καὶ νὰ θαυμασθῇ κατ᾽ ἐκείνην τὴν Ἡμέραν μεταξὺ ὅλων ἐκείνων ποὺ ἔχουν πιστέψει , διότι ἡ μαρτυρία μας πρὸς ἐσᾶς ἔγινε πιστευτή .
Αὐτὸς εἶναι ὁ λόγος διὰ τὸν ὁποῖον καὶ προσευχόμεθα πάντοτε γιὰ σᾶς , ὥστε νὰ σᾶς κάνῃ ὁ Θεός μας ἀξίους τῆς κλήσεώς του καὶ νὰ ἐκπληρώσῃ διὰ τῆς δυνάμεώς του κάθε καλὴν ἐπιθυμίαν καὶ ἔργον πίστεως ,
διὰ νὰ δοξασθῇ τὸ ὄνομα τοῦ Κυρίου μας Ἰησοῦ Χριστοῦ δι᾽ ὑμῶν καὶ σεῖς δι᾽ αὐτοῦ κατὰ τὴν χάριν τοῦ Θεοῦ μας καὶ τοῦ Κυρίου Ἰησοῦ Χριστοῦ .
Ὅσον ἀφορᾷ , ἀδελφοί , τὴν ἔλευσιν τοῦ Κυρίου μας Ἰησοῦ Χριστοῦ καὶ τὴν συνάντησίν μας μὲ αὐτόν ,
σᾶς παρακαλοῦμεν νὰ μὴ σαλευθῆτε γρήγορα ἀπὸ τὴν ὀρθὴν κρίσιν , οὔτε νὰ θορυβηθῆτε , εἴτε διὰ πνεύματος εἴτε διὰ λόγου ἢ δι᾽ ἐπιστολῆς ποὺ νὰ προέρχεται δῆθεν ἀπὸ μᾶς καὶ νὰ σᾶς εἰδοποιῇ ὅτι ἔφθασε ἡ Ἡμέρα τοῦ Χριστοῦ .
Ἂς μὴ σᾶς ἐξαπατήσῃ κανεὶς κατὰ κανένα τρόπον , διότι δὲν θὰ ἔλθῃ ἡ Ἡμέρα ἐκείνη ἐὰν δὲν ἔλθῃ πρῶτα ἡ ἀποστασία καὶ φανερωθῇ ὁ ἄνθρωπος τῆς ἁμαρτίας , ὁ υἱὸς τῆς ἀπωλείας ,
ὁ ὁποῖος ἐπαναστατεῖ καὶ σηκώνει τὸ κεφάλι ἐναντίον κάθε ὄντος ποὺ λέγεται Θεὸς ἢ λατρεύεται , ὥστε νὰ καθήσῃ σὰν Θεὸς εἰς τὸν ναὸν τοῦ Θεοῦ μὲ τὴν ἀξίωσιν ὅτι εἶναι αὐτὸς Θεός .
Δὲν θυμᾶσθε ὅτι σᾶς τὰ ἔλεγα αὐτὰ ὅταν ἤμουν ἀκόμη μαζί σας ;
Καὶ τώρα ξέρετε ἐκεῖνο ποὺ τὸν ἐμποδίζει νὰ φανερωθῇ πρὶν ἀπὸ τὸν καιρόν του ,
διότι ἡ ἀνομία ἤδη ἐνεργεῖ μυστικά , ἕως ὅτου φύγῃ ἀπὸ τὸ μέσον ἐκεῖνος ποὺ τώρα ἐμποδίζει ,
καὶ τότε θὰ φανερωθῇ ὁ ἄνομος , τὸν ὁποῖον ὁ Κύριος θὰ καταστρέψῃ μὲ τὴν πνοὴν τοῦ στόματός του καὶ θὰ τὸν ἐκμηδενίσῃ μὲ τὴν ἐμφάνισιν τῆς ἐλεύσεώς του .
Ἡ ἔλευσις δὲ τοῦ ἀνόμου θὰ γίνῃ διὰ τῆς ἐνεργείας τοῦ Σατανᾶ μὲ πᾶσαν δύναμιν καὶ μὲ ψευδῆ σημεῖα καὶ τέρατα ,
καὶ μὲ κάθε εἶδος ἀπάτης τοῦ κακοῦ μεταξὺ τῶν ἀνθρώπων ποὺ χάνονται , διότι δὲν ἐδέχθησαν νὰ ἀγαπήσουν τὴν ἀλήθειαν ὥστε νὰ σωθοῦν .
Διὰ τοῦτο ὁ Θεὸς θὰ στείλῃ εἰς αὐτοὺς μίαν ἐνέργειαν παραπλανητικήν , ὥστε νὰ πιστέψουν εἰς τὸ ψεῦδος ,
διὰ νὰ κατακριθοῦν ὅλοι ὅσοι δὲν ἐπίστεψαν εἰς τὴν ἀλήθειαν ἀλλ᾽ ἔδειξαν εὐχαρίστησιν εἰς τὸ κακόν .
Ἐμεῖς ὅμως πρέπει νὰ εὐχαριστοῦμεν πάντοτε τὸν Θεὸν γιὰ σᾶς , ἀδελφοὶ ἀγαπημένοι ἀπὸ τὸν Κύριον , διότι ἀπ᾽ ἀρχῆς σᾶς ἐδιάλεξε ὁ Θεὸς διὰ σωτηρίαν διὰ τοῦ ἁγιασμοῦ ποὺ δίνει τὸ Πνεῦμα καὶ διὰ τῆς πίστεως εἰς τὴν ἀλήθειαν .
Εἰς τοῦτο σᾶς ἐκάλεσε διὰ τοῦ εὐαγγελίου μας , διὰ νὰ ἀποκτήσετε τὴν δόξαν τοῦ Κυρίου μας Ἰησοῦ Χριστοῦ .
Ὥστε λοιπόν , ἀδελφοί , σταθῆτε σταθεροὶ καὶ κρατεῖτε τὰς διδασκαλίας , τὰς ὁποίας ἐδιδαχθήκατε ἀπὸ μᾶς , εἴτε διὰ λόγου εἴτε δι᾽ ἐπιστολῆς .
Αὐτὸς δὲ ὁ Κύριός μας ὁ Ἰησοῦς Χριστὸς καὶ ὁ Θεὸς καὶ Πατέρας μας , ὁ ὁποῖος ἀπὸ χάριν μᾶς ἀγάπησε καὶ μᾶς ἔδωκε αἰωνίαν ἐνθάρρυνσιν καὶ καλὴν ἐλπίδα ,
εἴθε νὰ παρηγορήσῃ τὶς καρδιές σας καὶ νὰ σᾶς στηρίξῃ εἰς κάθε καλὸν λόγον καὶ ἔργον .
Τέλος , ἀδελφοί , προσεύχεσθε γιὰ μᾶς διὰ νὰ ἐξαπλώνεται ὁ λόγος τοῦ Θεοῦ , καὶ νὰ δοξάζεται ὅπως καὶ σ᾽ ἐσᾶς ,
καὶ διὰ νὰ σωθοῦμε ἀπὸ τοὺς διεστραμμένους καὶ πονηροὺς ἀνθρώπους , διότι δὲν ἔχουν ὅλοι πίστιν .
Εἶναι ὅμως ἀξιόπιστος ὁ Κύριος · θὰ σᾶς στηρίξῃ καὶ θὰ σᾶς φυλάξῃ ἀπὸ τὸν πονηρόν .
Ἔχομεν πεποίθησιν εἰς τὸν Κύριον γιὰ σᾶς , ὅτι ἐκεῖνα ποὺ σᾶς παραγγέλλομεν τὰ ἐκτελεῖτε καὶ θὰ τὰ ἐκτελέσετε .
Εἴθε δὲ ὁ Κύριος νὰ κατευθύνῃ τὶς καρδιές σας πρὸς τὴν ἀγάπην τοῦ Θεοῦ καὶ πρὸς τὴν ὑπομονὴν τοῦ Χριστοῦ .
Σᾶς παραγγέλλομεν , ἀδελφοί , εἰς τὸ ὄνομα τοῦ Κυρίου μας Ἰησοῦ Χριστοῦ ν᾽ ἀποφεύγετε κάθε ἀδελφόν , ὁ ὁποῖος διάγει βίον ἀργὸν καὶ ὄχι κατὰ τὴν διδασκαλίαν , τὴν ὁποίαν παρέλαβεν ἀπὸ μᾶς .
Ξέρετε σεῖς οἱ ἴδιοι πῶς πρέπει νὰ μᾶς μιμῆσθε , διότι δὲν ἐζήσαμεν ἀργοὶ μεταξύ σας ,
οὔτε ἐφάγαμε ψωμὶ δωρεὰν ἀπὸ κανένα , ἀλλὰ μὲ κόπον καὶ μόχθον νύχτα καὶ ἡμέραν εἰργαζόμεθα , διὰ νὰ μὴ ἐπιβαρύνωμεν κανέναν ἀπὸ σᾶς ,
ὄχι ἐπειδὴ δὲν ἔχομεν αὐτὸ τὸ δικαίωμα , ἀλλὰ διὰ νὰ σᾶς δώσωμεν τὸν ἑαυτόν μας ὡς παράδειγμα πρὸς μίμησιν .
Καὶ ἀκόμη ὅταν ἤμαστε μαζί σας , αὐτὴν τὴν παραγγελίαν σᾶς ἐδίναμε , ὅτι ἐὰν δὲν θέλῃ κανεὶς νὰ ἐργάζεται , δὲν πρέπει οὔτε νὰ τρώγῃ .
Ἀλλ᾽ ἀκοῦμε ὅτι μερικοὶ ἀπὸ σᾶς διάγουν βίον ἀργὸν καὶ δὲν κάνουν καμμίαν ἐργασίαν , ἀλλὰ ἀσχολοῦνται μὲ ξένες ὑποθέσεις .
Εἰς τέτοιους ἀνθρώπους παραγγέλλομεν καὶ προτρέπομεν διὰ τοῦ Κυρίου μας Ἰησοῦ Χριστοῦ νὰ κερδίζουν τὸ ψωμί τους μὲ μιὰ ἥσυχη ἐργασία .
Σεῖς δέ , ἀδελφοί , νὰ μὴ ἀποθαρρύνεσθε εἰς τὸ νὰ κάνετε τὸ καλόν .
Καὶ ἐὰν κάποιος δὲν ὑπακούῃ εἰς ὅσα λέγομεν εἰς τὴν ἐπιστολὴν αὐτήν , λάβετέ τον ὑπὸ σημείωσιν καὶ νὰ μὴ τὸν συναναστρέφεσθε διὰ νὰ ἐντραπῇ ,
καὶ νὰ μὴ τὸν θεωρῆτε ὡς ἐχθρὸν ἀλλὰ νὰ τὸν συμβουλεύετε σὰν ἀδελφόν .
Αὐτὸς δὲ ὁ Κύριος τῆς εἰρήνης εἴθε νὰ σᾶς δίνῃ εἰρήνην πάντοτε μὲ κάθε τρόπον . Ὁ Κύριος νὰ εἶναι μαζὶ μὲ ὅλους σας .
Ὁ χαιρετισμὸς γράφεται μὲ τὸ χέρι ἐμοῦ τοῦ Παύλου , πρᾶγμα ποὺ εἶναι σημεῖον σὲ κάθε ἐπιστολήν μου · ἔτσι γράφω .
Ἡ χάρις τοῦ Κυρίου μας Ἰησοῦ Χριστοῦ νὰ εἶναι μαζὶ μὲ ὅλους σας . Ἀμήν .

Ὁ Παῦλος , ἀπόστολος τοῦ Ἰησοῦ Χριστοῦ , κατ᾽ ἐντολὴν τοῦ Θεοῦ τοῦ Σωτῆρός μας καὶ τοῦ Κυρίου Ἰησοῦ Χριστοῦ , ποὺ εἶναι ἡ ἐλπίδα μας , πρὸς τὸν Τιμόθεον , τὸ γνήσιο παιδί μου εἰς τὴν πίστιν ·
χάρις , ἔλεος , εἰρήνη ἀπὸ τὸν Θεόν , τὸν Πατέρα μας καὶ τὸν Χριστὸν Ἰησοῦν , τὸν Κύριόν μας .
Ὅταν ἐπήγαινα εἰς τὴν Μακεδονίαν , σὲ παρεκάλεσα νὰ παραμείνῃς εἰς τὴν Ἔφεσον , διὰ νὰ παραγγείλῃς εἰς μερικοὺς νὰ μὴ διδάσκουν ξένας διδασκαλίας ,
οὔτε νὰ δίνουν προσοχὴν εἰς ἀπέραντους μύθους καὶ γενεαλογίας , αἱ ὁποῖαι προκαλοῦν μᾶλλον συζητήσεις καὶ δὲν ἐξυπηρετοῦν τὸ σχέδιον τοῦ Θεοῦ , τὸ ὁποῖον βασίζεται εἰς τὴν πίστιν .
Ὁ σκοπὸς τῆς παραγγελίας εἶναι ἡ ἀγάπη ποὺ πηγάζει ἀπὸ καθαρὴ καρδιά , ἀπὸ καλὴν συνείδησιν καὶ ἀπὸ εἰλικρινῆ πίστιν .
Μερικοὶ ἐξέκλιναν ἀπὸ τὴν γραμμὴν αὐτὴν καὶ παρεσύρθησαν εἰς ματαίας συζητήσεις ,
καὶ θέλουν νὰ εἶναι νομοδιδάσκαλοι , ἐνῷ δὲν καταλαβαίνουν οὔτε ὅσα λέγουν οὔτε ὅσα διαβεβαιοῦν .
Ξέρομεν ὅτι ὁ νόμος εἶναι καλός , ἐὰν τὸν χρησιμοποιῇ κανεὶς ὡς νόμον
καὶ ξέρῃ ὅτι ὁ νόμος δὲν προορίζεται διὰ τοὺς καλούς , ἀλλὰ διὰ τοὺς ἀνόμους καὶ ἀνυποτάκτους , διὰ τοὺς ἀσεβεῖς καὶ ἁμαρτωλούς , διὰ τοὺς ἀνοσίους καὶ βεβήλους , διὰ τοὺς πατροκτόνους καὶ μητροκτόνους , διὰ τοὺς ἀνθρωποκτόνους ,
διὰ τοὺς πόρνους , διὰ τοὺς ἀρσενοκοίτας , διὰ τοὺς ἀνδραποδιστάς , διὰ τοὺς ψεύστας , τοὺς ἐπιόρκους καὶ διὰ κάθε τι ποὺ ἀντιτίθεται εἰς τὴν ὑγιᾶ διδασκαλίαν ,
σύμφωνα πρὸς τὸ ἔνδοξον εὐαγγέλιον τοῦ μακαρίου Θεοῦ , τὸ ὁποῖον αὐτὸς μοῦ ἐμπιστεύθηκε .
Εὐχαριστῶ αὐτὸν ποὺ μὲ ἐνδυνάμωσε , τὸν Ἰησοῦν Χριστόν , τὸν Κύριόν μας , διότι μὲ ἐθεώρησε πιστόν , καὶ διώρισε εἰς τὴν ὑπηρεσίαν του ἐμέ ,
ἂν καὶ πρὶν ἤμουν βλάσφημος καὶ διώκτης καὶ ὑβριστής , ἀλλὰ ἐλεήθηκα διότι ἀπὸ ἄγνοιαν ἐνεργοῦσα μέσα στὴν ἀπιστίαν ,
καὶ ξεχείλισε ἡ χάρις τοῦ Κυρίου μας μαζὶ μὲ πίστιν καὶ ἀγάπην ποὺ ἔχουν τὰς ρίζας των εἰς τὸν Χριστὸν Ἰησοῦν .
Εἶναι ἀξιόπιστα καὶ ἄξια πλήρους ἀποδοχῆς τὰ λόγια αὐτά , ὅτι ὁ Χριστὸς Ἰησοῦς ἦλθε εἰς τὸν κόσμον διὰ νὰ σώσῃ ἁμαρτωλούς , πρῶτος τῶν ὁποίων εἶμαι ἐγώ .
Ἀλλὰ διὰ τοῦτο ἐλεήθηκα , διὰ νὰ δείξῃ ὁ Ἰησοῦς Χριστὸς τὴν ὅλην μακροθυμίαν του πρῶτα σ᾽ ἐμέ , καὶ νὰ χρησιμεύσω ὡς πρότυπον εἰς ἐκείνους ποὺ μελλοντικὰ θὰ πιστέψουν εἰς αὐτὸν διὰ νὰ ἀποκτήσουν τὴν αἰώνιον ζωήν .
Εἰς δὲ τὸν Βασιλέα τῶν αἰώνων , τὸν ἄφθαρτον , τὸν ἀόρατον , τὸν μόνον σοφὸν Θεόν , ἂς εἶναι τιμὴ καὶ δόξα εἰς τοὺς αἰῶνας τῶν αἰώνων · ἀμήν .
Αὐτὴν τὴν παραγγελίαν σοῦ ἐμπιστεύομαι πρὸς φύλαξιν , Τιμόθεε παιδί μου , σύμφωνα μὲ τὰ προφητικὰ λόγια ποὺ ὑπέδειξαν ἐσέ , ὥστε νὰ διεξάγῃς τὸν καλὸν ἀγῶνα σύμφωνα μὲ αὐτά ,
μὲ πίστιν καὶ καλὴν συνείδησιν , τὴν ὁποίαν μερικοὶ ἀπέρριψαν καὶ ἐναυάγησαν ὡς πρὸς τὴν πίστιν ·
μεταξὺ αὐτῶν εἶναι ὁ Ὑμέναιος καὶ ὁ Ἀλέξανδρος , τοὺς ὁποίους παρέδωσα εἰς τὸν Σατανᾶν , διὰ νὰ παιδαγωγηθοῦν νὰ μὴ βλασφημοῦν .
Παρακαλῶ λοιπόν , πρῶτα ἀπ᾽ ὅλα , νὰ κάνετε δεήσεις , προσευχάς , παρακλήσεις , εὐχαριστίας δι᾽ ὅλους τοὺς ἀνθρώπους ,
διὰ τοὺς βασιλεῖς καὶ ὅλους ἐκείνους ποὺ εἶναι εἰς ὑψηλὰς θέσεις , διὰ νὰ ζοῦμε βίον ἤρεμον καὶ ἥσυχον μὲ πᾶσαν εὐσέβειαν καὶ σεμνότητα .
Διότι αὐτὸ εἶναι καλὸν καὶ εὐπρόσδεκτον ἐνώπιον τοῦ Σωτῆρός μας Θεοῦ ,
ὁ ὁποῖος θέλει νὰ σωθοῦν ὅλοι οἱ ἄνθρωποι καὶ νὰ λάβουν γνῶσιν τῆς ἀληθείας .
Διότι ἕνας Θεὸς ὑπάρχει καὶ ἕνας μεσίτης μεταξὺ Θεοῦ καὶ ἀνθρώπων , ὁ ἄνθρωπος Χριστὸς Ἰησοῦς ,
ὁ ὁποῖος ἔδωσε τὸν ἑαυτόν του ἀντίλυτρον δι᾽ ὅλους , μαρτυρία ἡ ὁποία ἦλθε εἰς τὸν καιρόν της .
Διὰ τὴν μαρτυρίαν αὐτὴν διωρίσθηκα κῆρυξ καὶ ἀπόστολος — ἀλήθειαν λέγω ἐν Χριστῷ , δὲν ψεύδομαι — διδάσκαλος τῶν ἐθνικῶν εἰς τὴν πίστιν καὶ τὴν ἀλήθειαν .
Θέλω λοιπόν , νὰ προσεύχωνται οἱ ἄνδρες εἰς κάθε τόπον , ὑψώνοντες χέρια ἅγια , χωρὶς ὀργὴν καὶ ἀμφιβολίαν .
Ἐπίσης καὶ αἱ γυναῖκες , νὰ στολίζουν τὸν ἑαυτόν τους μὲ σεμνὴν ἐνδυμασίαν , μὲ αἰδὼ καὶ σωφροσύνην , ὄχι μὲ πλέξιμο τῶν μαλλιῶν ἢ μὲ χρυσᾶ κοσμήματα ἢ μαργαριτάρια ἢ πολυτελῆ φορέματα ,
ἀλλὰ μὲ ἐκεῖνο ποὺ ἁρμόζει σὲ γυναῖκες ποὺ ὁμολογοῦν θεοσέβειαν , δηλαδὴ μὲ ἔργα καλά .
Ἡ γυναῖκα πρέπει νὰ διδάσκεται μὲ ἡσυχίαν καὶ πλήρη ὑποταγήν .
Εἰς τὴν γυναῖκα δὲν ἐπιτρέπω νὰ διδάσκῃ ἢ νὰ ἐξουσιάζῃ τὸν ἄνδρα ἀλλὰ νὰ μένῃ ἥσυχη ,
διότι ὁ Ἀδὰμ ἐπλάσθηκε πρῶτος , ἔπειτα ἡ Εὔα ,
καὶ δὲν ἀπατήθηκε ὁ Ἀδὰμ ἀλλ᾽ ἀπατήθηκε ἡ γυναῖκα καὶ ἔγινε παραβάτις .
Θὰ σωθῇ ὅμως διὰ τῆς τεκνογονίας , ἐὰν μείνουν αἱ γυναῖκες εἰς τὴν πίστιν καὶ τὴν ἀγάπην καὶ τὸν ἁγιασμὸν μὲ σωφροσύνην .
Εἶναι ἀξιόπιστα τὰ λόγια : ἐὰν ἐπιθυμῇ κανεὶς ἐπισκοπήν , καλὸν ἔργον ἐπιθυμεῖ .
Ὁ ἐπίσκοπος πρέπει νὰ εἶναι ἄμεμπτος , σύζυγος μιᾶς γυναικός , νηφάλιος , σώφρων , κόσμιος , φιλόξενος , διδακτικός ,
ὄχι μέθυσος , ὄχι βίαιος , ὄχι αἰσχροκερδής , ἀλλ᾽ ἐπιεικής , εἰρηνικός , ἀφιλάργυρος ,
νὰ διευθύνῃ καλὰ τὸ δικό του σπίτι , νὰ ἔχῃ παιδιὰ ποὺ νὰ ὑποτάσσωνται μὲ κάθε σεμνότητα ,
— διότι ἐκεῖνος ποὺ δὲν ξέρει νὰ διευθύνῃ τὸ δικό του σπίτι , πῶς θὰ φροντίσῃ διὰ τὴν ἐκκλησίαν τοῦ Θεοῦ ; —
νὰ μὴν εἶναι νεοφώτιστος διὰ νὰ μὴ ὑπερηφανευθῇ καὶ πέσῃ εἰς τὴν καταδίκην τοῦ διαβόλου .
Πρέπει δὲ νὰ ἔχῃ καὶ μαρτυρίαν καλὴν ἀπὸ τοὺς ἔξω ἀνθρώπους , διὰ νὰ μὴ ἐξευτελισθῇ καὶ πέσῃ εἰς τὴν παγίδα τοῦ διαβόλου .
Ἐπίσης οἱ διάκονοι πρέπει νὰ εἶναι σεμνοί , ὄχι διπρόσωποι , ὄχι ἔκδοτοι εἰς τὸ πολὺ κρασί , ὄχι αἰσχροκερδεῖς ,
ἀλλὰ νὰ κατέχουν τὸ μυστήριον τῆς πίστεως μὲ καθαρὴν συνείδησιν .
Καὶ αὐτοὶ ἂς δοκιμάζωνται πρῶτα καὶ ἔπειτα ἂς ὑπηρετοῦν , ἐὰν ἀποδειχθοῦν ὅτι εἶναι ἄμεμπτοι .
Αἱ γυναῖκες ἐπίσης , πρέπει νὰ εἶναι σεμναί , ὄχι συκοφάντριαι , νηφάλιαι , ἀξιόπιστοι εἰς ὅλα .
Οἱ διάκονοι πρέπει νὰ εἶναι σύζυγοι μιᾶς γυναικός , νὰ διευθύνουν καλὰ τὰ παιδιά τους καὶ τὰ σπίτια τους ,
διότι ὅσοι ὑπηρέτησαν καλά , ἀποκτοῦν διὰ τὸν ἑαυτόν τους καλὴν θέσιν καὶ πολλὴν παρρησίαν εἰς τὴν πίστιν τὴν ἐν Χριστῷ Ἰησοῦ .
Ἐλπίζω νὰ ἔλθω σ᾽ ἐσὲ γρήγορα , ἀλλὰ σοῦ γράφω αὐτὰ
μήπως βραδύνω , διὰ νὰ ξέρῃς πῶς πρέπει νὰ συμπεριφέρεται κανεὶς εἰς τὸν οἶκον τοῦ Θεοῦ , ὁ ὁποῖος εἶναι ἡ ἐκκλησία τοῦ Θεοῦ τοῦ ζωντανοῦ , ὁ στύλος καὶ τὸ στήριγμα τῆς ἀληθείας .
Καὶ πραγματικά , μεγάλο εἶναι τὸ μυστήριον ποὺ σεβόμεθα . Θεὸς ἐφανερώθηκε σαρκωμένος , ἐπιστοποιήθηκε διὰ τοῦ Πνεύματος , ἐμφανίσθηκε εἰς τοὺς ἀγγέλους , ἐκηρύχθηκε εἰς τὰ ἔθνη , ἔγινε πιστευτὸς εἰς τὸν κόσμον , ἀναλήφθηκε μὲ δόξαν .

Τὸ Πνεῦμα ρητῶς λέγει ὅτι , κατὰ τοὺς ὑστερινοὺς χρόνους , μερικοὶ θὰ ἀποστατήσουν ἀπὸ τὴν πίστιν , διότι θὰ προσέχουν εἰς πνεύματα ποὺ πλανοῦν καὶ εἰς διδασκαλίας δαιμόνων ,
διὰ τῆς ὑποκρίσεως ψευδολόγων ἀνθρώπων ποὺ ἔχουν στιγματισμένην τὴν συνείδησίν τους ·
ἐμποδίζουν τὸν γάμον καὶ διατάσσουν ἀποχὴν ἀπὸ τροφάς , τὰς ὁποίας ὁ Θεὸς ἐδημιούργησε διὰ νὰ τὰς δέχωνται μὲ εὐχαριστίαν οἱ πιστοὶ καὶ ἐκεῖνοι ποὺ ἐγνώρισαν τὴν ἀλήθειαν .
Διότι κάθε δημιούργημα τοῦ Θεοῦ εἶναι καλὸν καὶ κανένα δὲν εἶναι ἀπορρίψιμον , ὅταν λαμβάνεται μὲ εὐχαριστίαν ,
διότι ἁγιάζεται μὲ τὸν λόγον τοῦ Θεοῦ καὶ τὴν προσευχήν .
Ἐὰν αὐτὰ διδάσκῃς τοὺς ἀδελφούς , θὰ εἶσαι καλὸς ὑπηρέτης τοῦ Ἰησοῦ Χριστοῦ , διότι θὰ τρέφῃς τὸν ἑαυτόν σου μὲ τοὺς λόγους τῆς πίστεως καὶ τῆς καλῆς διδασκαλίας , τὴν ὁποίαν παρακολούθησες .
Τοὺς δὲ βεβήλους μύθους ποὺ ἁρμόζουν σὲ γρηές , ἀπόρριπτε , καὶ γύμναζε τὸν ἑαυτόν σου εἰς τὴν εὐσέβειαν ,
διότι ἡ σωματικὴ γυμναστικὴ ὀλίγον ὠφελεῖ , ἡ εὐσέβεια ὅμως εἶναι καθ᾽ ὅλα ὠφέλιμος , διότι περιέχει ὑπόσχεσιν καὶ διὰ τὴν τωρινὴν ζωὴν καὶ διὰ τὴν μέλλουσαν .
Ἀξιόπιστα εἶναι τὰ λόγια αὐτὰ καὶ ἄξια πλήρους ἀποδοχῆς .
Διὰ τοῦτο καὶ κοπιάζομεν καὶ ὀνειδιζόμεθα , διότι ἔχομεν τὴν ἐλπίδα μας εἰς Θεὸν ζωντανόν , ὁ ὁποῖος εἶναι Σωτὴρ ὅλων τῶν ἀνθρώπων , μάλιστα τῶν πιστῶν .
Αὐτὰ νὰ παραγγέλλῃς καὶ νὰ διδάσκῃς .
Ἂς μὴ σὲ καταφρονῇ κανεὶς ἐπειδὴ εἶσαι νέος , ἀλλὰ γίνου παράδειγμα διὰ τοὺς πιστούς , εἰς τὴν ὁμιλίαν , εἰς τὴν συμπεριφοράν , εἰς τὴν ἀγάπην , εἰς τὸ πνεῦμα , εἰς τὴν πίστιν , εἰς τὴν ἁγνότητα .
Ἕως ὅτου ἔλθω προσηλώσου εἰς τὴν ἀνάγνωσιν , τὸ κήρυγμα , τὴν διδασκαλίαν .
Μὴ παραμελῇς τὸ χάρισμα ποὺ εἶναι μέσα σου , καὶ σοῦ ἐδόθηκε διὰ προφητείας ὅταν τὸ πρεσβυτέριον σοῦ ἐπέθεσε τὰ χέρια .
Αὐτὰ νὰ μελετᾷς , μὲ αὐτὰ νὰ ζῇς διὰ νὰ εἶναι φανερὴ ἡ πρόοδός σου εἰς ὅλους .
Πρόσεχε τὸν ἑαυτόν σου καὶ τὴν διδασκαλίαν σου · ἐπίμενε εἰς αὐτά . Διότι κάνοντας αὐτό , καὶ τὸν ἑαυτόν σου θὰ σώσῃς καὶ ἐκείνους ποὺ σ᾽ ἀκοῦνε .
Πρεσβύτερον τὴν ἡλικίαν μὴ ἐπιπλήξῃς , ἀλλὰ νὰ τὸν νουθετῇς σὰν πατέρα , τοὺς νεωτέρους σὰν ἀδελφούς ,
τὰς πρεσβυτέρας τὴν ἡλικίαν σὰν μητέρας , τὰς νεωτέρας σὰν ἀδελφὰς μὲ πᾶσαν ἁγνότητα .
Νὰ τιμᾷς τὰς χήρας , ὅσας εἶναι πραγματικὰ χῆραι .
Ἐὰν καμμιὰ χήρα ἔχῃ παιδιὰ ἢ ἐγγόνια , ἂς μάθουν πρῶτα νὰ ἐφαρμόζουν τὴν εὐσέβειαν πρὸς τὴν οἰκογένειάν τους καὶ νὰ ἀνταποδίδουν τὴν ὀφειλὴν εἰς τοὺς προγόνους , διότι αὐτὸ εἶναι καλὸν καὶ εὐπρόσδεκτον ἐνώπιον τοῦ Θεοῦ .
Ἐκείνη ποὺ εἶναι πραγματικὰ χήρα καὶ μόνη εἰς τὸν κόσμον , ἔχει ἀναθέσει τὴν ἐλπίδα της εἰς τὸν Θεὸν καὶ ἐμμένει εἰς τὰς δεήσεις καὶ τὰς προσευχὰς νύχτα καὶ ἡμέραν .
Ἐκείνη ὅμως ποὺ ζῆ εἰς ἀπολαύσεις ἔχει πεθάνει , ἂν καὶ βρίσκεται εἰς τὴν ζωήν .
Αὐτὰ νὰ παραγγέλλῃς νὰ κάνουν , διὰ νὰ μὴ τὰς κατηγορῇ κανείς .
Ὅταν ἕνας δὲν φροντίζῃ διὰ τοὺς δικούς του καὶ μάλιστα διὰ τὰ μέλη τῆς οἰκογενείας του , αὐτὸς ἔχει ἀρνηθῆ τὴν πίστιν καὶ εἶναι χειρότερος ἀπὸ ἕναν ἄπιστον .
Μία χήρα μπορεῖ νὰ καταγραφῇ εἰς τὸν κατάλογον ἐὰν δὲν εἶναι κάτω τῶν ἑξῆντα ἐτῶν , καὶ ὑπῆρξε σύζυγος ἑνὸς ἀνδρός ,
ἐὰν ὑπάρχουν μαρτυρίαι διὰ τὰ καλὰ της ἔργα , ἐὰν ἀνέθρεψε παιδιά , ἐὰν ἦτο φιλόξενη , ἐὰν ἔνιψε τὰ πόδια ἁγίων , ἐὰν ἀνακούφισε θλιμμένους , ἐὰν ἀφιερώθηκε εἰς κάθε καλὸν ἔργον .
Νὰ ἀρνῆσαι ὅμως νὰ καταγράφῃς νεωτέρας χήρας , διότι ὅταν τὰ πάθη τους τὰς ἀποσπάσουν ἀπὸ τὸν Χριστὸν θέλουν νὰ ὑπανδρευθοῦν ,
καὶ εἶναι ὑπὸ κατάκρισιν , διότι παρέβησαν τὴν πρώτην ὑπόσχεσίν τους .
Ταὐτοχρόνως , μὲ τὸ νὰ περιέρχωνται τὰ σπίτια , μαθαίνουν νὰ εἶναι ἀργαί , καὶ ὄχι μόνον ἀργαί , ἀλλὰ καὶ φλύαροι καὶ περίεργοι καὶ μιλοῦν γιὰ ὅσα δὲν πρέπει .
Θέλω λοιπὸν αἱ νεώτεραι χῆραι νὰ ὑπανδρεύωνται , νὰ γεννοῦν παιδιά , νὰ διευθύνουν τὸ σπίτι τους καὶ νὰ μὴ δίνουν εἰς τὸν ἐναντιούμενον καμμίαν ἀφορμὴν πρὸς κατηγορίαν .
Διότι ἤδη μερικαὶ ἄφησαν τὸν ἴσιο δρόμο διὰ νὰ ἀκολουθήσουν τὸν Σατανᾶν .
Ἐὰν κανεὶς πιστὸς ἢ πιστὴ ἔχῃ συγγενεῖς χήρας , πρέπει νὰ τὰς βοηθῇ · ἂς μὴ ἐπιβαρύνεται ἡ ἐκκλησία , διὰ νὰ μπορῇ νὰ βοηθῇ τὰς πραγματικὰς χήρας .
Οἱ πρεσβύτεροι οἱ ὁποῖοι εἶναι καλοὶ προϊστάμενοι , πρέπει νὰ κρίνωνται ἄξιοι διπλῆς τιμῆς , μάλιστα ἐκεῖνοι ποὺ κοπιάζουν μὲ τὸ κήρυγμα καὶ τὴν διδασκαλίαν ,
διότι λέγει ἡ γραφή , Εἰς τὸ βόδι ποὺ ἁλωνίζει δὲν θὰ βάλῃς φίμωτρον , καί , Ὁ ἐργάτης εἶναι ἄξιος τοῦ μισθοῦ του .
Μὴ δέχεσαι κατηγορίαν ἐναντίον πρεσβυτέρου , ἐκτὸς ἐὰν στηρίζεται ἐπὶ δύο ἢ τριῶν μαρτύρων .
Ἐκείνους ποὺ ἁμαρτάνουν ἔλεγχε ἐνώπιον ὅλων , διὰ νὰ φοβηθοῦν καὶ οἱ λοιποί .
Σὲ ἐξορκίζω ἐνώπιον τοῦ Θεοῦ καὶ τοῦ Κυρίου Ἰησοῦ Χριστοῦ καὶ τῶν ἐκλεκτῶν ἀγγέλων , νὰ φυλάξῃς αὐτὰ χωρὶς προκατάληψιν καὶ νὰ μὴ κάνῃς τίποτε μὲ μεροληψίαν .
Εἰς κανένα μὴ ἐπιθέτῃς γρήγορα τὰ χέρια καὶ μὴ γίνεσαι συμμέτοχος εἰς ξένας ἁμαρτίας · κράτει τὸν ἑαυτόν σου ἁγνόν .
Μὴ πίνῃς πλέον μόνον νερό , ἀλλὰ κάνε χρῆσιν ὀλίγου κρασιοῦ γιὰ τὸ στομάχι σου καὶ τὰς συχνάς σου ἀσθενείας .
Μερικῶν ἀνθρώπων αἱ ἁμαρτίαι εἶναι ὁλοφάνεροι , ἀκόμη καὶ πρὶν ἀπὸ τὴν κρίσιν , ἄλλων ὅμως φανερώνονται ἀργότερα .
Ἔτσι καὶ τὰ καλὰ ἔργα εἶναι ὁλοφάνερα , ἀλλ᾽ ἀκόμη καὶ ὅταν δὲν εἶναι καλά , δὲν μποροῦν νὰ κρυφθοῦν .

Ὅσοι εἶναι ὑπὸ τὸν ζυγὸν τῆς δουλείας , ἂς θεωροῦν τοὺς κυρίους των ἀξίους κάθε τιμῆς , διὰ νὰ μὴ δυσφημῆται τὸ ὄνομα τοῦ Θεοῦ καὶ ἡ διδασκαλία .
Ἐκεῖνοι δὲ ποὺ ἔχουν κυρίους πιστούς , ἂς μὴ τοὺς περιφρονοῦν μὲ τὴν πρόφασιν ὅτι εἶναι ἀδελφοί , ἀλλὰ νὰ τοὺς ὑπηρετοῦν καλύτερα , διότι εἶναι πιστοὶ καὶ ἀγαπητοὶ αὐτοὶ ποὺ ὠφελοῦνται ἀπὸ τὴν ὑπηρεσίαν τους . Αὐτὰ νὰ διδάσκῃς καὶ νὰ προτρέπῃς .
Ἐὰν κανεὶς διδάσκῃ ἄλλας διδασκαλίας καὶ δὲν ἀκολουθῇ τοὺς ὑγιεῖς λόγους τοῦ Κυρίου μας Ἰησοῦ Χριστοῦ καὶ τὴν διδασκαλίαν ποὺ ἀνταποκρίνεται εἰς τὴν εὐσέβειαν ,
αὐτὸς εἶναι φουσκωμένος καὶ δὲν ξέρει τίποτε , ἀλλὰ ἔχει μίαν νοσηρὴν ἐπιθυμίαν διὰ συζητήσεις καὶ λογομαχίες ἐκ τῶν ὁποίων προέρχεται φθόνος , ἔρις , συκοφαντίαι , πονηραὶ ὑποψίαι ,
θορυβώδεις φιλονεικίαι ἀπὸ ἀνθρώπους ποὺ ἔχουν διεφθαρμένον τὸν νοῦν , στεροῦνται τῆς ἀληθείας καὶ νομίζουν ὅτι ἡ εὐσέβεια εἶναι μέσον ὑλικοῦ κέρδους . Νὰ ἀπομακρύνεσαι ἀπὸ τέτοιους ἀνθρώπους .
Ἡ εὐσέβεια εἶναι , πραγματικά , πηγὴ κέρδους , ὅταν ἀρκῆται κανεὶς σ᾽ ἐκεῖνα ποὺ ἔχει .
Δὲν ἐφέραμε τίποτε εἰς τὸν κόσμον καὶ εἶναι φανερὸν ὅτι δὲν μποροῦμε οὔτε νὰ πάρωμε τίποτε μαζί μας .
Ὥστε , ἐὰν ἔχωμεν τροφὰς καὶ σκεπάσματα θὰ εἴμεθα εὐχαριστημένοι μὲ αὐτά .
Ἐκεῖνοι ὅμως ποὺ θέλουν νὰ πλουτίσουν πέφτουν εἰς πειρασμὸν καὶ παγίδα καὶ εἰς πολλὰς ἐπιθυμίας ἀνοήτους καὶ βλαβεράς , αἱ ὁποῖαι βυθίζουν τοὺς ἀνθρώπους εἰς τὸν ὄλεθρον καὶ τὴν ἀπώλειαν .
Διότι ἡ ρίζα ὅλων τῶν κακῶν εἶναι ἡ φιλαργυρία . Λόγῳ τοῦ πάθους αὐτοῦ , μερικοὶ ἐπλανήθησαν ἀπὸ τὴν πίστιν καὶ ἐκάρφωσαν τὸν ἑαυτόν τους μὲ βάσανα πολλά .
Ἀλλὰ σύ , ὦ ἄνθρωπε τοῦ Θεοῦ , ἀπόφευγε αὐτά , καὶ ἐπιδίωκε τὴν δικαιοσύνην , τὴν εὐσέβειαν , τὴν πίστιν , τὴν ἀγάπην , τὴν ὑπομονήν , τὴν πραότητα .
Ἀγωνίζου τὸν καλὸν ἀγῶνα τῆς πίστεως , κράτησε τὴν αἰώνιον ζωήν , εἰς τὴν ὁποίαν ἔχεις καλεσθῆ καὶ ἔδωκες τὴν λαμπρὰν ὁμολογίαν ἐνώπιον πολλῶν μαρτύρων .
Σοῦ παραγγέλλω ἐνώπιον τοῦ Θεοῦ , ὁ ὁποῖος ζωοποιεῖ τὰ πάντα , καὶ τοῦ Χριστοῦ Ἰησοῦ , ὁ ὁποῖος ἐπὶ Ποντίου Πιλάτου ἔδωκε τὴν λαμπρὰν ὁμολογίαν ,
νὰ τηρήσῃς τὴν ἐντολὴν ἀκηλίδωτη , ἀδιάβλητη μέχρι τῆς ἐπιφανείας τοῦ Κυρίου μας Ἰησοῦ Χριστοῦ ,
τὴν ὁποίαν θὰ δείξῃ κατὰ τοὺς ὡρισμένους χρόνους , ὁ μακάριος καὶ μόνος Δυνάστης , ὁ Βασιλεὺς τῶν βασιλευόντων καὶ ὁ Κύριος τῶν κυριευόντων ,
ὁ μόνος ποὺ ἔχει ἀθανασίαν , ποὺ κατοικεῖ φῶς ἀπρόσιτον , τὸν ὁποῖον κανεὶς ἀπὸ τοὺς ἀνθρώπους δὲν εἶδε , οὔτε μπορεῖ νὰ τὸν ἰδῇ , εἰς τὸν ὁποῖον ἀνήκει ἡ τιμὴ καὶ ἡ αἰωνία δύναμις . Ἀμήν .
Εἰς τοὺς πλουσίους τοῦ κόσμου τούτου , παράγγελλε νὰ μὴν εἶναι ὑπερήφανοι οὔτε νὰ ἔχουν τὴν ἐλπίδα τους εἰς τὴν ἀβεβαιότητα τοῦ πλούτου , ἀλλ᾽ εἰς τὸν Θεὸν τὸν ζωντανόν , ὁ ὁποῖος μᾶς παρέχει ὅλα πλούσια πρὸς ἀπόλαυσιν ·
νὰ κάνουν τὸ καλόν , νὰ πλουτίζουν μὲ ἔργα καλά , πρόθυμοι νὰ μεταδίδουν , γενναιόδωροι ,
καὶ ἔτσι νὰ ἀποταμιεύσουν διὰ τὸν ἑαυτόν τους ἕνα καλὸ θεμέλιον διὰ τὸ μέλλον , διὰ νὰ λάβουν τὴν αἰώνιον ζωήν .
Ὦ Τιμόθεε , φύλαξε ἐκεῖνο ποὺ σοῦ εἶναι ἐμπιστευμένον καὶ ἀπόφευγε τὰ βέβηλα καὶ κούφια λόγια καὶ τὰς ἀντιλογίας τῆς ψευδῶς ὀνομαζομένης γνώσεως ,
τὴν ὁποίαν μερικοί , ποὺ ἀξιοῦν ὅτι τὴν κατέχουν , ἔχουν ἀστοχήσει ὡς πρὸς τὴν πίστιν . Ἡ χάρις νὰ εἶναι μαζί σου . Ἀμήν .


Ὁ Παῦλος , ἀπόστολος τοῦ Χριστοῦ Ἰησοῦ , μὲ τὸ θέλημα τοῦ Θεοῦ , σύμφωνα μὲ τὴν ὑπόσχεσιν ζωῆς , ἡ ὁποία ἐκπληρώνεται διὰ τοῦ Χριστοῦ Ἰησοῦ ,
πρὸς τὸν Τιμόθεον , τὸ ἀγαπητό μου παιδί · χάρις , ἔλεος , εἰρήνη ἀπὸ τὸν Θεὸν τὸν Πατέρα καὶ ἀπὸ τὸν Χριστὸν Ἰησοῦν τὸν Κύριόν μας .
Εὐχαριστῶ τὸν Θεόν , τὸν ὁποῖον λατρεύω , ὅπως οἱ πρόγονοί μου , μὲ καθαρὴν συνείδησιν , ὅταν ἀδιακόπως σὲ ἀναφέρω εἰς τὰς προσευχάς μου νύχτα καὶ ἡμέραν .
Ἐπειδὴ θυμᾶμαι τὰ δάκρυά σου , ἐπιθυμῶ ζωηρῶς νὰ σὲ ἰδῶ , διὰ νὰ γεμίσω ἀπὸ χαράν .
Θυμᾶμαι τὴν εἰλικρινῆ πίστιν σου , ἡ ὁποία κατῴκησε πρῶτα εἰς τὴν μάμμην σου Λωΐδα καὶ εἰς τὴν μητέρα σου Εὐνίκην , εἶμαι δὲ πεπεισμένος ὅτι κατοικεῖ καὶ σ᾽ ἐσέ .
Διὰ τὸν λόγον αὐτόν , σοῦ ὑπενθυμίζω νὰ ἀναζωπυρῇς τὴν φλόγα τοῦ χαρίσματος τοῦ Θεοῦ , ποὺ εἶναι μέσα σου διὰ τῆς ἐπιθέσεως τῶν χειρῶν μου ,
διότι ὁ Θεὸς δὲν μᾶς ἔδωσε πνεῦμα δειλίας , ἀλλὰ δυνάμεως καὶ ἀγάπης καὶ σωφρονισμοῦ .
Νὰ μὴ ἐντραπῇς , λοιπόν , τὴν μαρτυρίαν ὑπὲρ τοῦ Κυρίου μας , οὔτε ἐμέ , τὸν φυλακισμένον του , ἀλλὰ κακοπάθησε καὶ σὺ διὰ τὸ εὐαγγέλιον μὲ τὴν δύναμιν τοῦ Θεοῦ ,
ὁ ὁποῖος μᾶς ἔσωσε καὶ μᾶς ἐκάλεσε μὲ κλῆσιν ἁγίαν , ὄχι ἐπὶ τῇ βάσει τῶν ἔργων μας , ἀλλὰ κατὰ τὴν δικήν του πρόθεσιν καὶ χάριν , ἡ ὁποία ἐδόθηκε σ᾽ ἐμᾶς πρὶν ἀπὸ ὅλους τοὺς αἰῶνας ἐν Χριστῷ Ἰησοῦ ,
ἐφανερώθηκε δὲ τώρα διὰ τῆς ἐμφανίσεως τοῦ Σωτῆρός μας Ἰησοῦ Χριστοῦ , ὁ ὁποῖος κατήργησε τὸν θάνατον , καὶ ἔφερε εἰς τὸ φῶς ζωὴν καὶ ἀφθαρσίαν διὰ τοῦ εὐαγγελίου ,
διὰ τὸ ὁποῖον μοῦ ἀνετέθη νὰ εἶμαι κῆρυξ καὶ ἀπόστολος καὶ διδάσκαλος τῶν ἐθνικῶν .
Αὐτὴ εἶναι ἡ αἰτία ποὺ ὑποφέρω αὐτὰ τὰ παθήματα , ἀλλὰ δὲν ἐντρέπομαι , διότι ξέρω ἐκεῖνον εἰς τὸν ὁποῖον ἔχω πιστέψει καὶ εἶμαι πεπεισμένος , ὅτι εἶναι δυνατὸς νὰ φυλάξῃ αὐτὸ ποὺ τοῦ ἐμπιστεύθηκα , ἕως ἐκείνην τὴν Ἡμέραν .
Ἔχε ὡς ὑπόδειγμα ὑγιῶν διδασκαλιῶν ἐκεῖνα ποὺ ἄκουσες ἀπὸ ἐμὲ διὰ τὴν πίστιν καὶ τὴν ἀγάπην ποὺ ἔχομεν ἐν Χριστῷ Ἰησοῦ .
Φύλαξε διὰ τοῦ Πνεύματος τοῦ Ἁγίου , ποὺ κατοικεῖ μέσα μας , τὸ καλὸν ποὺ σοῦ ἔχει ἐμπιστευθῆ ὁ Θεός .
Γνωρίζεις ὅτι ὅλοι ποὺ ἦσαν εἰς τὴν Ἀσίαν , μὲ ἄφησαν , μεταξὺ τῶν ὁποίων εἶναι ὁ Φύγελλος καὶ ὁ Ἑρμογένης .
Εἴθε ὁ Κύριος νὰ δώσῃ ἔλεος εἰς τὴν οἰκογένειαν τοῦ Ὀνησιφόρου , διότι συχνὰ μὲ ἀνακούφισε καὶ δὲν ἐντράπηκε τὴν ἁλυσίδα μου ,
ἀλλ᾽ ὅταν ἦλθε εἰς τὴν Ρώμην μὲ ἀναζήτησε μὲ ζῆλον καὶ μὲ εὑρῆκε
— εἴθε ὁ Κύριος νὰ τὸν ἀξιώσῃ νὰ βρῇ ἔλεος ἀπὸ τὸν Κύριον κατ᾽ ἐκείνην τὴν Ἡμέραν — καὶ πόσας ὑπηρεσίας προσέφερε εἰς τὴν Ἔφεσον , γνωρίζεις σὺ καλύτερα .
Σύ , λοιπόν , παιδί μου , νὰ δυναμώνεσαι μὲ τὴν χάριν ποὺ ἔχομεν ἐν Χριστῷ Ἰησοῦ ,
καὶ ἐκεῖνα ποὺ ἄκουσες ἀπὸ ἐμὲ ἐνώπιον πολλῶν μαρτύρων , αὐτὰ νὰ ἐμπιστευθῇς εἰς πιστοὺς ἀνθρώπους , οἱ ὁποῖοι θὰ εἶναι ἱκανοὶ νὰ διδάξουν καὶ ἄλλους .
Σὺ λοιπόν , κακοπάθησε σὰν καλὸς στρατιώτης τοῦ Ἰησοῦ Χριστοῦ .
Κανεὶς ποὺ ὑπηρετεῖ εἰς τὸν στρατὸν δὲν ἐμπλέκεται εἰς βιοτικὰς ὑποθέσεις , διὰ νὰ γίνῃ ἀρεστὸς εἰς ἐκεῖνον ποὺ τὸν ἐπεστράτευσεν .
Καὶ ἐὰν κανεὶς μετέχῃ εἰς ἀγῶνας , δὲν στεφανώνεται , ἐὰν δὲν ἔχῃ ἀγωνισθῆ σύμφωνα πρὸς τοὺς κανόνας .
Ὁ γεωργὸς ποὺ κοπιάζει , πρέπει πρῶτος νὰ παίρνῃ μέρος ἀπὸ τοὺς καρπούς .
Κατάλαβε αὐτὰ ποὺ λέγω . Εἴθε ὁ Κύριος νὰ σοῦ δίνῃ σύνεσιν εἰς ὅλα .
Ἐνθυμοῦ τὸν Ἰησοῦν Χριστόν , ἀναστημένον ἀπὸ τοὺς νεκρούς , καταγόμενον ἀπὸ τὸν Δαυΐδ , σύμφωνα μὲ τὸ εὐαγγέλιον ποὺ κηρύττω ,
διὰ τὸ ὁποῖον κακοπαθῶ ἁλυσοδεμένος σὰν κακοῦργος , ἀλλ᾽ ὁ λόγος τοῦ Θεοῦ δὲν εἶναι δεμένος .
Διὰ τοῦτο τὰ ὑπομένω ὅλα πρὸς χάριν τῶν ἐκλεκτῶν τοῦ Θεοῦ , διὰ νὰ τύχουν καὶ αὐτοὶ τῆς σωτηρίας ποὺ προέρχεται ἀπὸ τὸν Χριστὸν Ἰησοῦν μὲ δόξαν αἰώνιον .
Εἶναι ἀξιόπιστα τὰ λόγια , ὅτι ἐὰν ἔχωμεν πεθάνει μαζί του , θὰ ζήσωμεν ἐπίσης μαζί του ·
ἐὰν ὑπομένωμεν , θὰ βασιλεύσωμεν ἐπίσης μαζί του · ἐὰν τὸν ἀρνούμεθα , θὰ μᾶς ἀρνηθῇ καὶ ἐκεῖνος ·
ἐὰν ἐμεῖς ἀπιστοῦμεν , ἐκεῖνος μένει πιστός , διότι δὲν εἶναι δυνατὸν νὰ ἀρνηθῇ τὸν ἑαυτόν του .
Αὐτὰ νὰ τοὺς ὑπενθυμίζῃς καὶ νὰ τοὺς ἐξορκίζῃς ἐνώπιον τοῦ Κυρίου νὰ μὴ λογομαχοῦν , πρᾶγμα ποὺ δὲν εἶναι καθόλου χρήσιμον , ἀλλ᾽ ἀποβαίνει πρὸς καταστροφὴν τῶν ἀκροατῶν .
Φρόντισε νὰ παρουσιάσῃς εἰς τὸν Θεὸν τὸν ἑαυτόν σου δοκιμασμένον , ἐργάτην ποὺ δὲν θὰ ἐντραπῇ καὶ ποὺ διδάσκει ὀρθὰ τὸν λόγον τῆς ἀληθείας .
Τὶς δὲ ἀσεβεῖς φλυαρίες ἀπόφευγε , διότι θὰ προχωρήσουν περισσότερον εἰς τὴν ἀσέβειαν
καὶ ὁ λόγος των θὰ καταφάγῃ σὰν γάγγραινα . Μεταξὺ αὐτῶν εἶναι ὁ Ὑμέναιος καὶ ὁ Φιλητός ,
οἱ ὁποῖοι ἔχουν ἀστοχήσει ὡς πρὸς τὴν ἀλήθειαν μὲ τὸ νὰ λέγουν ὅτι ἔχει ἤδη γίνει ἡ ἀνάστασις καὶ ἀνατρέπουν τὴν πίστιν μερικῶν .
Τὸ στερεὸν ὅμως θεμέλιον ποὺ ἔβαλε ὁ Θεός , στέκει καὶ ἔχει τὴν ἑξῆς σφραγῖδα : Ὁ Κύριος γνωρίζει τοὺς δικούς του , καί , Ἂς ἀπομακρυνθῇ ἀπὸ τὴν ἀδικίαν κάθε ἕνας ποὺ ὀνομάζει τὸ ὄνομα τοῦ Κυρίου .
Εἰς ἕνα μεγάλο σπίτι δὲν ὑπάρχουν μόνον σκεύη χρυσᾶ καὶ ἀργυρᾶ , ἀλλὰ καὶ ξύλινα καὶ πήλινα · μερικὰ εἶναι προωρισμένα διὰ χρῆσιν ἀξιόλογον , ἄλλα δὲ διὰ χρῆσιν εὐτελῆ .
Ἐὰν λοιπόν , καθαρίσῃ κανεὶς τὸν ἑαυτόν του ἀπὸ αὐτά , θὰ εἶναι σκεῦος ἀξιόλογον , ἁγιασμένον καὶ χρήσιμον εἰς τὸν οἰκοδεσπότην , ἑτοιμασμένον διὰ κάθε ἔργον καλόν .
Νὰ ἀποστρέφεσαι τὰς νεανικὰς ἐπιθυμίας καὶ νὰ ἐπιδιώκῃς τὴν δικαιοσύνην , τὴν πίστιν , τὴν ἀγάπην , τὴν εἰρήνην μαζὶ μὲ ἐκείνους ποὺ ἐπικαλοῦνται τὸν Κύριον μὲ καθαρὴ καρδιά .
Τὰς δὲ μωρὰς καὶ ἀνοήτους συζητήσεις ἀπόφευγε , ἐπειδή , καθὼς ξέρεις , γεννοῦν μάχας .
Ὁ δοῦλος ὅμως τοῦ Κυρίου , δὲν πρέπει νὰ μάχεται , ἀλλὰ νὰ εἶναι ἤπιος πρὸς ὅλους , διδακτικός , ὑπομονητικός ,
διδάσκων μὲ πραότητα τοὺς ἀντιφρονοῦντας , μήπως τοὺς δώσῃ ποτὲ ὁ Θεὸς μετάνοιαν διὰ νὰ γνωρίσουν τὴν ἀλήθειαν καὶ συνέλθουν ,
ξεφεύγοντες ἀπὸ τὴν παγίδα τοῦ διαβόλου , ὅπου ἐκρατοῦντο αἰχμάλωτοι διὰ νὰ κάνουν τὸ θέλημά του .
Τοῦτο γνώριζε , ὅτι κατὰ τὰς τελευταίας ἡμέρας θὰ ἔλθουν καιροὶ δύσκολοι .
Διότι οἱ ἄνθρωποι θὰ εἶναι ἐγωϊσταί , φιλάργυροι , φαντασμένοι , ὑπερήφανοι , βλάσφημοι , ἀπειθεῖς εἰς τοὺς γονεῖς , ἀχάριστοι , ἀσεβεῖς ,
ἄστοργοι , ἀδιάλλακτοι , συκοφάνται , ἄσωτοι , ἄγριοι , ἐχθροὶ τοῦ καλοῦ ,
προδόται , αὐθάδεις , φουσκωμένοι , φίλοι τῆς ἡδονῆς μᾶλλον παρὰ φίλοι τοῦ Θεοῦ ,
ἄνθρωποι ποὺ ἔχουν τὴν ἐξωτερικὴν μορφὴν τῆς εὐσεβείας ἀλλὰ μὲ τὴν ζωήν τους ἀρνοῦνται τὴν δύναμίν της . Καὶ τούτους ἀπόφευγε .
Διότι ἀπὸ αὐτοὺς προέρχονται ἐκεῖνοι ποὺ εἰσχωροῦν εἰς τὰς οἰκίας καὶ αἰχμαλωτίζουν γυναικάρια γεμᾶτα ἀπὸ ἁμαρτίας , ποὺ σύρονται ἀπὸ διαφόρους ἐπιθυμίας ,
καὶ πάντοτε μαθαίνουν ἀλλὰ δὲν μποροῦν ποτὲ νὰ φθάσουν εἰς τὴν ἀκριβῆ γνῶσιν τῆς ἀληθείας .
Ὅπως δὲ ὁ Ἰαννῆς καὶ ὁ Ἰαμβρῆς ἀντιστάθηκαν εἰς τὸν Μωϋσῆν , ἔτσι καὶ αὐτοὶ ἀντιστέκονται πρὸς τὴν ἀλήθειαν , ἄνθρωποι ποὺ ἔχουν ἐφθαρμένον τὸν νοῦν , ἀποτυχημένοι ὡς πρὸς τὴν πίστιν .
Ἀλλὰ δὲν θὰ προκόψουν περισσότερον , διότι ἡ ἀνοησία τους θὰ γίνῃ ὁλοφάνερη εἰς ὅλους , ὅπως ἔγινε καὶ ἡ ἀνοησία ἐκείνων .
Σὺ ὅμως , παρακολούθησες τὴν διδασκαλίαν μου , τὸν τρόπον τῆς ζωῆς , τὴν πρόθεσιν , τὴν πίστιν , τὴν μακροθυμίαν , τὴν ἀγάπην , τὴν ὑπομονήν ,
τοὺς διωγμούς , τὰ παθήματα , τὰ ὁποῖα μοῦ συνέβησαν εἰς τὴν Ἀντιόχειαν , εἰς τὸ Ἰκόνιον , εἰς τὰ Λύστρα . Πόσους διωγμοὺς ὑπέφερα καὶ ἀπὸ ὅλα μὲ ἔσωσεν ὁ Κύριος .
Καὶ ὅλοι ὅσοι θέλουν νὰ ζήσουν εὐσεβῶς ἐν Χριστῷ Ἰησοῦ θὰ διωχθοῦν .
Πονηροὶ ὅμως ἄνθρωποι καὶ ἀπατεῶνες θὰ προκόψουν εἰς τὸ χειρότερον πλανῶντες καὶ πλανώμενοι .
Σὺ ὅμως , μένε εἰς ἐκεῖνα ποὺ ἔμαθες καὶ διὰ τὰ ὁποῖα ἀπέκτησες βεβαιότητα , διότι ξέρεις ἀπὸ ποιόν τὰ ἔμαθες ,
καὶ διότι ἀπὸ τῆς βρεφικῆς ἡλικίας ξέρεις τὰ ἱερὰ γράμματα , τὰ ὁποῖα ἔχουν τὴν δύναμιν νὰ σὲ ὁδηγήσουν εἰς τὴν σοφίαν πρὸς σωτηρίαν διὰ τῆς πίστεως τῆς ἐν Χριστῷ Ἰησοῦ .
Κάθε θεόπνευστη γραφὴ εἶναι καὶ ὠφέλιμη πρὸς διδασκαλίαν , πρὸς ἔλεγχον , πρὸς ἐπανόρθωσιν , πρὸς διαπαιδαγώγησιν ἐν δικαιοσύνῃ ,
διὰ νὰ εἶναι τέλειος ὁ ἄνθρωπος τοῦ Θεοῦ , κατηρτισμένος πρὸς κάθε ἔργον καλόν .
Σὲ ἐξορκίζω ἐνώπιον τοῦ Θεοῦ καὶ τοῦ Κυρίου Ἰησοῦ Χριστοῦ , ὁ ὁποῖος μέλλει νὰ κρίνῃ ζωντανοὺς καὶ νεκροὺς κατὰ τὴν ἡμέραν τῆς ἐμφανίσεώς του καὶ τῆς βασιλείας του ,
κήρυξε τὸν λόγον , ἐπίμενε εἰς κατάλληλον καὶ ἀκατάλληλον καιρόν , ἔλεγξε , ἐπιτίμησε , ἐνθάρρυνε μὲ κάθε μακροθυμίαν καὶ διδασκαλίαν .
Διότι θὰ ἔλθῃ καιρός , ποὺ δὲν θὰ ἀνέχωνται τὴν ὑγιαίνουσαν διδασκαλίαν ἀλλὰ θὰ συσσωρεύσουν διδασκάλους , σύμφωνα πρὸς τὰς δικάς των ἐπιθυμίας , ἐπειδὴ θὰ αἰσθάνωνται γαργαλισμὸν εἰς τὰ αὐτιά τους ,
καὶ ἀπὸ μὲν τὴν ἀλήθειαν θὰ ἀποστρέψουν τὴν ἀκοήν των , θὰ τραποῦν δὲ πρὸς τοὺς μύθους .
Σὺ ὅμως , νὰ εἶσαι σώφρων εἰς ὅλα , κακοπάθησε , κάμε ἔργον εὐαγγελιστοῦ , τὴν ὑπηρεσίαν σου κάνε εἰς τὴν ἐντέλειαν .
Ἐγὼ εἶμαι ἕτοιμος νὰ χύσω τὸ αἷμά μου σὰν σπονδὴν καὶ ὁ καιρὸς τῆς ἀναχωρήσεώς μου ἔφθασε .
Τὸν ἀγῶνα τὸν καλὸν ἀγωνίσθηκα , τὸν δρόμον ἐτελείωσα , τὴν πίστιν ἐτήρησα
καὶ τώρα πλέον μοῦ ἀπομένει τὸ στεφάνι τῆς δικαιοσύνης , τὸ ὁποῖον θὰ μοῦ δώσῃ ὁ Κύριος κατ᾽ ἐκείνην τὴν Ἡμέραν , ὁ δίκαιος κριτής , ὄχι μόνον δὲ εἰς ἐμὲ ἀλλὰ καὶ εἰς ὅλους ποὺ θὰ ἔχουν ἀγαπήσει τὴν ἐμφάνισίν του .
Φρόντισε νὰ ἔλθῃς πρὸς ἐμὲ γρήγορα ,
διότι ὁ Δημᾶς μὲ ἄφησε , ἐπειδὴ ἀγάπησε τὸν παρόντα κόσμον καὶ ἐπῆγε εἰς τὴν Θεσσαλονίκην , ὁ Κρήσκης εἰς τὴν Γαλατίαν , ὁ Τίτος εἰς τὴν Δαλματίαν ,
καὶ μόνον ὁ Λουκᾶς εἶναι μαζί μου . Πάρε τὸν Μᾶρκον καὶ φέρε τον μαζί σου , διότι μοῦ εἶναι χρήσιμος δι᾽ ὑπηρεσίαν .
Τὸν Τυχικὸν ἔστειλα εἰς τὴν Ἔφεσον .
Τὸν φελόνην , τὸν ὁποῖον ἄφησα εἰς τὴν Τρῳάδα , πλησίον τοῦ Κάρπου , ὅταν ἔλθῃς φέρε τον μαζὶ μὲ τὰ βιβλία , πρὸ παντὸς τὰς μεμβράνας .
Ὁ Ἀλέξανδρος ὁ χαλκωματὴς πολλὰ κακὰ μοῦ ἔκανε . Ὁ Κύριος θὰ τοῦ ἀνταποδώσῃ κατὰ τὰ ἔργα του .
Φυλάξου καὶ σὺ ἀπ᾽ αὐτόν , διότι πολὺ ἀντιστάθηκε εἰς τοὺς λόγους μας .
Κατὰ τὴν πρώτην ἀπολογίαν μου , κανεὶς δὲν μοῦ συμπαραστάθηκε , ἀλλὰ ὅλοι μὲ ἐγκατέλειψαν . Εἴθε νὰ μὴ καταλογισθῇ αὐτὸ εἰς βάρος των .
Ἀλλ᾽ ὁ Κύριος μοῦ συμπαραστάθηκε καὶ μὲ ἐνδυνάμωσε , διὰ νὰ ἐξαγγελθῇ πλήρως ἀπὸ ἐμὲ τὸ κήρυγμα καὶ ἀκούσουν ὅλοι οἱ ἐθνικοί , καὶ ἔτσι ἐσώθηκα ἀπὸ στόμα λέοντος .
Καὶ θὰ μὲ φυλάξῃ ὁ Κύριος ἀπὸ ἔργον πονηρὸν καὶ θὰ μὲ σώσῃ διὰ τὴν βασιλείαν του τὴν ἐπουράνιον . Εἰς αὐτὸν ἂς εἶναι ἡ δόξα εἰς τοὺς αἰῶνας τῶν αἰώνων . Ἀμήν .
Χαιρέτησε τὴν Πρίσκαν καὶ τὸν Ἀκύλαν καὶ τὴν οἰκογένειαν τοῦ Ὀνησιφόρου .
Ὁ Ἔραστος ἔμεινε εἰς τὴν Κόρινθον , τὸν δὲ Τρόφιμον ἄφησα ἀσθενῆ εἰς τὴν Μίλητον .
Φρόντισε νὰ ἔλθῃς πρὶν ἀπὸ τὸν χειμῶνα . Σὲ χαιρετοῦν ὁ Εὔβουλος καὶ ὁ Πούδης καὶ ὁ Λίνος καὶ ἡ Κλαυδία καὶ ὅλοι οἱ ἀδελφοί .
Ὁ Κύριος Ἰησοῦς Χριστὸς νὰ εἶναι μαζὶ μὲ τὸ πνεῦμά σου . Ἡ χάρις νὰ εἶναι μαζί σας . Ἀμήν .

Ὁ Παῦλος , δοῦλος τοῦ Θεοῦ καὶ ἀπόστολος τοῦ Ἰησοῦ Χριστοῦ , διὰ νὰ ὁδηγήσω τοὺς ἐκλεκτοὺς τοῦ Θεοῦ εἰς τὴν πίστιν καὶ τὴν τελείαν γνῶσιν τῆς ἀληθείας , ποὺ ἀπαιτεῖ ἡ εὐσέβεια ,
καὶ τὴν ἐλπίδα εἰς τὴν αἰώνιον ζωὴν τὴν ὁποίαν ὁ Θεός , ποὺ δὲν ψεύδεται , ὑποσχέθηκε πρὶν ἀπὸ ὅλους τοὺς αἰῶνας ,
καὶ εἰς τὸν κατάλληλον καιρὸν ἐφανέρωσε τὸ ἄγγελμά του διὰ κηρύγματος , τὸ ὁποῖον ἀνετέθη εἰς ἐμὲ κατὰ διαταγὴν τοῦ Σωτῆρός μας Θεοῦ ·
πρὸς τὸν Τίτον , τὸ γνήσιον παιδί μου εἰς τὴν κοινὴν πίστιν μας · χάρις , ἔλεος , εἰρήνη ἀπὸ τὸν Θεὸν Πατέρα καὶ τὸν Κύριον Ἰησοῦν Χριστόν , τὸν Σωτῆρά μας .
Διὰ τὸν σκοπὸν αὐτὸν σὲ ἄφησα εἰς τὴν Κρήτην , διὰ νὰ διορθώσῃς τὰ ἐλλιπῆ καὶ νὰ ἐγκαταστήσῃς εἰς κάθε πόλιν πρεσβυτέρους , ὅπως ἐγὼ σὲ διέταξα ,
ὅποιος εἶναι ἀπηλλαγμένος ἀπὸ κάθε κατηγορίαν , σύζυγος μιᾶς γυναικός , καὶ ἔχει παιδιὰ πιστά , τὰ ὁποῖα δὲν κατηγοροῦνται δι᾽ ἀσωτίαν ἢ εἶναι ἀνυπότακτα .
Διότι ὁ ἐπίσκοπος , ὡς ὑπηρέτης τοῦ Θεοῦ , δὲν πρέπει νὰ ἔχῃ καμμίαν κατηγορίαν , νὰ μὴν εἶναι αὐθάδης , οὔτε ὀργίλος , οὔτε μέθυσος , οὔτε βίαιος , οὔτε αἰσχροκερδής ,
ἀλλὰ φιλόξενος , φιλάγαθος , σώφρων , δίκαιος , εὐσεβής , ἐγκρατής ,
νὰ κρατῇ σταθερὰ τὸν ἀξιόπιστον λόγον , ὅπως ἐδιδάχθηκε , διὰ νὰ εἶναι εἰς θέσιν καὶ νὰ στηρίζῃ εἰς τὴν ὑγιᾶ διδασκαλίαν καὶ νὰ ἐλέγχῃ ἐκείνους ποὺ ἀντιλέγουν .
Διότι ὑπάρχουν πολλοὶ ἀνυπότακτοι , ματαιολόγοι καὶ συσκοτισταὶ τοῦ νοῦ , μάλιστα ἐκεῖνοι ποὺ προέρχονται ἀπὸ Ἰουδαίους ,
οἱ ὁποῖοι πρέπει νὰ ἀποστομώνωνται διότι ἀνατρέπουν ὁλόκληρες οἰκογένειες , διδάσκοντες ἐκεῖνα ποὺ δὲν πρέπει , χάριν αἰσχροῦ κέρδους .
Εἶπε κάποιος ἀπ᾽ αὐτούς , δικός τους προφήτης : « Οἱ Κρῆτες εἶναι πάντοτε ψεῦσται , κακὰ θηρία , λαίμαργοι , ὀκνηροί » .
Ἡ μαρτυρία αὐτὴ εἶναι ἀληθινή . Διὰ τὸν λόγον αὐτόν , νὰ τοὺς ἐλέγχῃς ἀπότομα , διὰ νὰ εἶναι ὑγιεῖς εἰς τὴν πίστιν ,
καὶ νὰ μὴ προσέχουν εἰς μύθους Ἰουδαϊκοὺς καὶ εἰς ἐντολὰς ἀνθρώπων ποὺ ἀποστρέφονται τὴν ἀλήθειαν .
Εἰς τοὺς καθαροὺς ὅλα εἶναι καθαρά , ἀλλ᾽ εἰς τοὺς μολυσμένους καὶ τοὺς ἀπίστους τίποτε δὲν εἶναι καθαρόν · ἔχει μολυνθῆ καὶ ὁ νοῦς τους καὶ ἡ συνείδησίς τους .
Ὁμολογοῦν μὲ τὸ στόμα ὅτι γνωρίζουν τὸν Θεόν , ἀλλὰ μὲ τὰ ἔργα τους τὸν ἀρνοῦνται , εἶναι ἄνθρωποι βδελυροί , ἀπειθεῖς καὶ ἀκατάλληλοι διὰ κάθε καλὸν ἔργον .
Σὲ δὲ κήρυττε ὅσα εἶναι σύμφωνα πρὸς τὴν ὑγιᾶ διδασκαλίαν .
Δηλαδή , οἱ ἡλικιωμένοι ἄνδρες νὰ εἶναι νηφάλιοι , σεμνοί , σώφρονες , ὑγιεῖς εἰς τὴν πίστιν , τὴν ἀγάπην , τὴν ὑπομονήν .
Ἐπίσης , αἱ ἡλικιωμέναι γυναῖκες νὰ εἶναι σεβάσμιαι εἰς τὴν συμπεριφοράν τους , νὰ μὴ διαβάλλουν , νὰ μὴ εἶναι δοῦλαι τοῦ κρασιοῦ · νὰ διδάσκουν ὅ , τι εἶναι καλὸν
διὰ νὰ σωφρονίζουν τὰς νέας ὥστε νὰ ἀγαποῦν τοὺς ἄνδρας των καὶ τὰ παιδιά των ,
νὰ εἶναι ἐγκρατεῖς , ἁγναί , οἰκοκυραί , ἀγαθαί , νὰ ὑποτάσσωνται εἰς τοὺς ἄνδρας των , διὰ νὰ μὴ δυσφημῆται ὁ λόγος τοῦ Θεοῦ .
Τοὺς νεωτέρους ἐπίσης νὰ νουθετῇς νὰ εἶναι ἐγκρατεῖς ,
εἰς ὅλα δεῖξε τὸν ἑαυτόν σου παράδειγμα καλῶν ἔργων , εἰς τὴν διδασκαλίαν ἀκεραιότητα , σεμνότητα ,
λόγον ὀρθόν , ἀπηλλαγμένον ἀπὸ κάθε κατηγορίαν διὰ νὰ ἐντραπῇ ὁ ἐχθρὸς ποὺ δὲν θὰ ἔχῃ νὰ πῇ τίποτε κακὸν γιὰ μᾶς .
Οἱ δοῦλοι νὰ ὑποτάσσωνται εἰς τοὺς κυρίους των , νὰ εἶναι εἰς ὅλα εὐάρεστοι , νὰ μὴν ἀντιλέγουν ,
νὰ μὴ κλέβουν , ἀλλὰ νὰ δείχνουν πλήρη καὶ εἰλικρινῆ πιστότητα ὥστε , εἰς τὸ κάθε τι , νὰ στολίζουν τὴν διδασκαλίαν τοῦ Σωτῆρός μας Θεοῦ .
Διότι ἐμφανίσθηκε ἡ χάρις τοῦ Θεοῦ , ἡ ὁποία σώζει ὅλους τοὺς ἀνθρώπους ,
καὶ μᾶς διδάσκει νὰ ἀρνηθοῦμε τὴν ἀσέβειαν καὶ τὰς κοσμικὰς ἐπιθυμίας καὶ νὰ ζοῦμε εἰς τὸν παρόντα κόσμον μὲ ἐγκράτειαν , δικαιοσύνην καὶ εὐσέβειαν ,
ἀναμένοντες τὴν εὐλογημένην ἐλπίδα μας καὶ τὴν ἐμφάνισιν τῆς δόξης τοῦ μεγάλου Θεοῦ καὶ Σωτῆρός μας Ἰησοῦ Χριστοῦ ,
ὁ ὁποῖος ἔδωκε τὸν ἑαυτόν του γιὰ μᾶς , γιὰ νὰ μᾶς λυτρώσῃ ἀπὸ κάθε ἀνομίαν καὶ καθαρίσῃ διὰ τὸν ἑαυτόν του ἕνα λαὸν ἐκλεκτόν , ζηλωτὴν καλῶν ἔργων .
Αὐτὰ κήρυττε · πρότρεπε καὶ ἔλεγχε μὲ ὅλον τὸ κῦρος . Κανεὶς δὲν πρέπει νὰ σὲ περιφρονῇ .
Νὰ τοὺς ὑπενθυμίζῃς νὰ ὑποτάσσωνται εἰς τὰς ἀρχὰς καὶ τὰς ἐξουσίας , νὰ πειθαρχοῦν , νὰ εἶναι ἕτοιμοι διὰ κάθε ἔργον καλόν ,
νὰ μὴ κακολογοῦν κανένα , νὰ εἶναι εἰρηνικοί , ἐπιεικεῖς , νὰ δείχνουν κάθε πραότητα πρὸς ὅλους τοὺς ἀνθρώπους .
Διότι κάποτε ἤμαστε καὶ ἐμεῖς ἀνόητοι , ἐπλανώμεθα , ἤμαστε δοῦλοι ἐπιθυμιῶν καὶ διαφόρων ἡδονῶν , ἐζούσαμε εἰς τὴν κακίαν καὶ τὸν φθόνον , ἄξιοι μίσους καὶ ἐμισούσαμε ὁ ἕνας τὸν ἄλλον .
Ἀλλ᾽ ὅταν ἐμφανίσθηκε ἡ χρηστότης καὶ ἡ φιλανθρωπία τοῦ Σωτῆρός μας Θεοῦ ,
μᾶς ἔσωσε , ὄχι ἀπὸ ἔργα δικαιοσύνης , τὰ ὁποῖα ἐκάναμε ἐμεῖς , ἀλλὰ σύμφωνα μὲ τὸ δικό του ἔλεος , διὰ τοῦ λουτροῦ τῆς ἀναγεννήσεως καὶ τῆς ἀνακαινίσεως ὑπὸ τοῦ Ἁγίου Πνεύματος ,
τὸ ὁποῖον ἐξέχυσε σ᾽ ἐμᾶς πλούσια διὰ τοῦ Ἰησοῦ Χριστοῦ τοῦ Σωτῆρός μας ,
ὥστε , δικαιωμένοι μὲ τὴν χάριν ἐκείνου , νὰ γίνωμεν , σύμφωνα μὲ τὴν ἐλπίδα μας , κληρονόμοι τῆς αἰωνίου ζωῆς .
Εἶναι ἀξιόπιστα τὰ λόγια αὐτά , καὶ αὐτὰ θέλω νὰ διαβεβαιώνῃς , ὥστε νὰ φροντίζουν ἐκεῖνοι ποὺ ἐπίστεψαν εἰς τὸν Θεὸν νὰ εἶναι πρωτοπόροι καλῶν ἔργων . Αὐτὰ εἶναι τὰ καλὰ καὶ ὠφέλιμα διὰ τοὺς ἀνθρώπους ,
ἀλλ᾽ ἀπόφευγε μωρὰς συζητήσεις , γενεαλογίας , ἔριδας καὶ φιλονεικίας διὰ τὸν νόμον , διότι εἶναι ἀνωφελεῖς καὶ μάταιαι .
Αἱρετικὸν ἄνθρωπον μετὰ πρώτην καὶ δευτέραν νουθεσίαν , ἄφηνέ τον .
Νὰ γνωρίζῃς ὅτι ἕνας τέτοιος ἔχει διαστραφῆ , ἁμαρτάνει καὶ ἔτσι καταδικάζει ὁ ἴδιος τὸν ἑαυτόν του .
Ὅταν θὰ στείλω τὸν Ἀρτεμᾶν σ᾽ ἐσὲ ἢ τὸν Τυχικόν , φρόντισε νὰ ἔλθῃς σ᾽ ἐμὲ εἰς τὴν Νικόπολιν , διότι ἐκεῖ ἀπεφάσισα νὰ περάσω τὸν χειμῶνα .
Τὸν Ζηνᾶν τὸν νομικόν , καὶ τὸν Ἀπολλὼ κατευόδωσέ τους μὲ ἐνδιαφέρον , διὰ νὰ μὴ τοὺς λείψῃ τίποτε .
Ἂς μαθαίνουν καὶ οἱ δικοί μας νὰ εἶναι πρωτοπόροι καλῶν ἔργων εἰς ἐπειγούσας ἀνάγκας , διὰ νὰ μὴν εἶναι ἄκαρποι .
Σὲ χαιρετοῦν ὅλοι ὅσοι εἶναι μαζί μου . Χαιρέτησε ἐκείνους ποὺ μᾶς ἀγαποῦν ἐν πίστει . Ἡ χάρις νὰ εἶναι μαζὶ μὲ ὅλους σας . Ἀμήν .




































Ὁ Παῦλος , ὁ φυλακισμένος τοῦ Χριστοῦ Ἰησοῦ , καὶ ὁ Τιμόθεος ὁ ἀδελφός , πρὸς τὸν Φιλήμονα τὸν ἀγαπητὸν καὶ συνεργάτην μας ,
καὶ πρὸς τὴν Ἀπφίαν , τὴν ἀγαπητήν , καὶ πρὸς τὸν Ἄρχιππον , τὸν συστρατιώτην μας , καὶ πρὸς τὴν ἐκκλησίαν τοῦ σπιτιοῦ σου ·
χάρις νὰ εἶναι σ᾽ ἐσᾶς καὶ εἰρήνη ἀπὸ τὸν Θεὸν τὸν Πατέρα μας καὶ τὸν Κύριον Ἰησοῦν Χριστόν .
Εὐχαριστῶ τὸν Θεόν μου πάντοτε , ὅταν σὲ ἀναφέρω εἰς τὰς προσευχάς μου ,
διότι ἀκούω τὴν ἀγάπην σου καὶ τὴν πίστιν ποὺ ἔχεις πρὸς τὸν Κύριον Ἰησοῦν καὶ εἰς ὅλους τοὺς ἁγίους ,
καὶ προσεύχομαι ἡ συμμετοχή σου εἰς τὴν πίστιν νὰ αὐξήσῃ τὴν γνῶσιν ὅλων τῶν ἀγαθῶν ποὺ μᾶς φέρει ἡ ἕνωσίς μας μὲ τὸν Χριστὸν Ἰησοῦν .
Ἔχομεν χαρὰν πολλὴν καὶ παρηγορίαν διὰ τὴν ἀγάπην σου , διότι αἱ καρδίαι τῶν ἁγίων ἔχουν ἀνακουφισθῆ διὰ σοῦ , ἀδελφέ .
Διὰ τοῦτο , ἂν καὶ ἔχω πολὺ θάρρος ἐν Χριστῷ νὰ σοῦ ἐπιβάλω τὸ καθῆκόν σου ,
ἀλλὰ χάριν τῆς ἀγάπης , μᾶλλον σὲ παρακαλῶ . Τέτοιος ποὺ εἶμαι , ἐγὼ ὁ Παῦλος ὁ ἡλικιωμένος , καὶ τώρα φυλακισμένος τοῦ Ἰησοῦ Χριστοῦ ,
σὲ παρακαλῶ διὰ τὸ παιδί μου , τὸ ὁποῖον ἐγέννησα εἰς τὴν φυλακήν μου , τὸν Ὀνήσιμον ,
ὁ ὁποῖος ἄλλοτε σοῦ ἦτο ἄχρηστος , τώρα ὅμως εἶναι χρήσιμος , καὶ σ᾽ ἐσένα καὶ σ᾽ ἐμένα .
Σοῦ τὸν στέλλω πάλιν καὶ σὺ δέξου αὐτὸν ποὺ εἶναι ἡ καρδιά μου .
Θὰ ἤθελα νὰ τὸν κρατήσω κοντά μου , διὰ νὰ μὲ ὑπηρετῇ , ἀντὶ σοῦ , εἰς τὴν φυλακὴν ὅπου εἶμαι χάριν τοῦ εὐαγγελίου ,
ἀλλὰ δὲν ἤθελα νὰ κάνω τίποτε , χωρὶς τὴν συγκατάθεσίν σου , διὰ νὰ μὴ γίνῃ ἡ ἀγαθή σου πρᾶξις ἀναγκαστικὰ ἀλλὰ μὲ τὴν θέλησίν σου .
Ἴσως διὰ τοῦτο ἀποχωρίσθηκε προσωρινῶς ἀπὸ σένα , διὰ νὰ τὸν ἔχῃς παντοτεινά ,
ὄχι πλέον σὰν δοῦλον ἀλλὰ περισσότερον ἀπὸ δοῦλον , σὰν ἀδελφὸν ἀγαπητόν , ἰδιαιτέρως γιὰ μένα , πόσῳ μᾶλλον γιὰ σένα , καὶ σὰν ἄνθρωπον καὶ σὰν χριστιανόν .
Ἐὰν λοιπὸν μὲ θεωρῇς φίλον , δέξου τον σὰν νὰ ἤμουν ἐγώ .
Καὶ ἐὰν σοῦ ἔκανε κανένα κακὸν ἢ σοῦ χρωστᾶ τίποτε , λογάριασέ το σ᾽ ἐμέ .
Ἐγὼ ὁ Παῦλος τὸ ἔγραψα μὲ τὸ χέρι μου , ἐγὼ θὰ τὸ πληρώσω , διὰ νὰ μὴ σοῦ πῶ ὅτι μοῦ χρωστᾶς καὶ τὸν ἑαυτόν σου .
Ναί , ἀδελφέ , θὰ ἤθελα νὰ αἰσθανθῶ μιὰ χαρὰ ἀπὸ σένα ἐν Κυρίῳ , ἀνάπαυσέ μου τὴν καρδιὰ ἐν Κυρίῳ .
Ἐπειδὴ ἔχω πεποίθησιν ὅτι θὰ ὑπακούσῃς , σοῦ ἔγραψα , ἂν καὶ ξέρω ὅτι θὰ κάνῃς περισσότερα ἀπὸ ἐκεῖνο ποὺ λέγω .
Συγχρόνως νὰ μοῦ ἑτοιμάζῃς φιλοξενίαν , διότι ἐλπίζω ὅτι , μὲ τὰς προσευχάς σας , θὰ ἀποδοθῶ σ᾽ ἐσᾶς .
Σὲ χαιρετᾶ ὁ Ἐπαφρᾶς , ὁ φυλακισμένος μαζί μου διὰ τὸν Χριστὸν Ἰησοῦν ,
καὶ ἐπίσης ὁ Μᾶρκος , ὁ Ἀρίσταρχος , ὁ Δημᾶς , ὁ Λουκᾶς , οἱ συνεργάται μου .
Ἡ χάρις τοῦ Κυρίου μας Ἰησοῦ Χριστοῦ νὰ εἶναι μαζὶ μὲ τὸ πνεῦμά σας . Ἀμήν .












































































































Ἀφοῦ ὁ Θεός , κατὰ πολλοὺς καὶ διαφόρους τρόπους , ἐμίλησε κατὰ τὴν ἀρχαίαν ἐποχὴν εἰς τοὺς πατέρας διὰ τῶν προφητῶν , κατὰ τὰς ἐσχάτας αὐτὰς ἡμέρας μᾶς ἐμίλησε διὰ τοῦ Υἱοῦ ,
τὸν ὁποῖον ἔκανε κληρονόμον πάντων , διὰ τοῦ ὁποίου καὶ ἐδημιούργησε τὸν κόσμον .
Ὁ Υἱὸς αὐτός , ὁ ὁποῖος εἶναι ἡ ἀκτινοβολία τῆς δόξης καὶ ἡ σφραγῖδα τῆς οὐσίας τοῦ Θεοῦ καὶ ὁ ὁποῖος κρατεῖ τὰ πάντα διὰ τοῦ παντοδυνάμου του λόγου , ἀφοῦ ἔκανε καθαρισμὸν τῶν ἁμαρτιῶν μας , ἐκάθησε εἰς τὰ δεξιὰ τῆς Μεγαλωσύνης εἰς τὰ ὕψη ,
γενόμενος τόσον ἀνώτερος ἀπὸ τοὺς ἀγγέλους , ὅσον τὸ ὄνομα ποὺ ἐκληρονόμησε εἶναι ἐξοχώτερον ἀπὸ τὸ δικόν τους .
Διότι σὲ ποιόν ἀπὸ τοὺς ἀγγέλους εἶπε ποτὲ ὁ Θεός , Υἱός μου εἶσαι σύ , ἐγὼ σήμερα σὲ ἐγέννησα ; καὶ πάλιν , Ἐγὼ θὰ εἶμαι ὁ Πατέρας του καὶ αὐτὸς θὰ εἶναι ὁ Υἱός μου ;
καὶ πάλιν , ὅταν παρουσιάσῃ τὸν πρωτότοκον εἰς τὴν οἰκουμένην , λέγει , Νὰ τὸν προσκυνήσουν ὅλοι οἱ ἄγγελοι τοῦ Θεοῦ .
Καὶ διὰ μὲν τοὺς ἀγγέλους λέγει , Ἐκεῖνος ποὺ κάνει τοὺς ἀγγέλους του σὰν ἀνέμους , καὶ ἐκείνους ποὺ τὸν ὑπηρετοῦν σὰν πυρίνην φλόγα ,
ἀλλὰ διὰ τὸν Υἱὸν λέγει , Ὁ θρόνος σου , ὦ Θεέ , θὰ παραμείνῃ εἰς τὸν αἰῶνα τοῦ αἰῶνος καὶ τὸ σκῆπτρον τῆς εὐθύτητος εἶναι τὸ σκῆπτρον τῆς βασιλείας σου .
Ἀγάπησες τὴν δικαιοσύνην καὶ ἐμίσησες τὴν παρανομίαν . Διὰ τοῦτο ὁ Θεός σου , ὦ Θεέ , ἔχρισε μὲ ἔλαιον ἀγαλλιάσεως ἐσὲ μᾶλλον παρὰ τοὺς φίλους σου ,
καί , Σὺ Κύριε εἰς τὴν ἀρχὴν τὴν γῆν ἐθεμελίωσες καὶ ἔργα τῶν χειρῶν σου εἶναι οἱ οὐρανοί .
Αὐτοὶ θὰ καταστραφοῦν , ἀλλὰ σὺ παραμένεις · ὅλοι θὰ παληώσουν σὰν ἔνδυμα ,
σὰν μανδύαν θὰ τοὺς τυλίξῃς καὶ θὰ ἀλλαγοῦν . Σὺ ὅμως εἶσαι ὁ ἴδιος καὶ τὰ ἔτη σου δὲν θὰ τελειώσουν .
Σὲ ποιόν δὲ ἀπὸ τοὺς ἀγγέλους εἶπε ποτὲ ὁ Θεός , Κάθησε εἰς τὰ δεξιά μου , ἕως ὅτου κάνω τοὺς ἐχθρούς σου ὑποπόδιον τῶν ποδιῶν σου ;
Δὲν εἶναι ὅλοι πνεύματα ποὺ ὑπηρετοῦν καὶ ἀποστέλλονται δι᾽ ὑπηρεσίαν χάριν ἐκείνων , ποὺ μέλλουν νὰ κληρονομήσουν σωτηρίαν ;































Διὰ τοῦτο , ἀδελφοί ἅγιοι , σεῖς ποὺ εἶσθε μέτοχοι κλήσεως οὐρανίου , κατανοήσατε τὸν ἀπόστολον καὶ ἀρχιερέα τῆς πίστεως ποὺ ὁμολογοῦμεν , τὸν Ἰησοῦν Χριστόν ,
ὁ ὁποῖος ἐφάνηκε πιστὸς εἰς ἐκεῖνον ποὺ τὸν ἔκανε ἀρχιερέα , ὅπως καὶ ὁ Μωϋσῆς εἰς ὅλον τὸν οἶκον τοῦ Θεοῦ .
Ἀλλ᾽ ὁ Ἰησοῦς ἐθεωρήθηκε ἄξιος νὰ λάβῃ μεγαλυτέραν δόξαν ἀπὸ τὸν Μωϋσῆν , ὅπως ἔχει μεγαλυτέραν τιμὴν ἀπὸ ἕνα σπίτι ἐκεῖνος ποὺ τὸ κατασκεύασε .
Διότι κάθε σπίτι κατασκευάζεται ἀπὸ κάποιον , ἐκεῖνος ὅμως ποὺ κατασκεύασε τὰ πάντα εἶναι ὁ Θεός .
Καὶ ὁ μὲν Μωϋσῆς ἦτο πιστὸς εἰς ὅλον τὸν οἶκον τοῦ Θεοῦ σὰν δοῦλος , διὰ νὰ δώσῃ μαρτυρίαν δι᾽ ὅσα θὰ ἐλαλοῦντο ,
ἐνῷ ὁ Χριστὸς σὰν Υἱὸς εἰς τὸν οἶκον τοῦ Θεοῦ . Ἐμεῖς εἴμεθα οἶκός του , ἐὰν κρατήσωμεν σταθερὴν μέχρι τέλους τὴν πεποίθησιν καὶ τὴν ἐλπίδα , διὰ τὴν ὁποίαν καυχώμεθα .
Διὰ τοῦτο , καθὼς λέγει τὸ Πνεῦμα τὸ Ἅγιον , Σήμερα , ἐὰν ἀκούσετε τὴν φωνήν του ,
νὰ μὴ σκληρύνετε τὶς καρδιές σας ὅπως κατὰ τὴν ἀνταρσίαν , τὴν ἡμέραν τῆς δοκιμασίας εἰς τὴν ἔρημον ,
ὅπου οἱ πατέρες σας μὲ ἔβαλαν εἰς δοκιμασίαν , ἂν καὶ εἶχαν ἰδῆ τὰ ἔργα μου ἐπὶ σαράντα χρόνια .
Διὰ τοῦτο ἀγανάκτησα κατὰ τῆς γενεᾶς ἐκείνης καὶ εἶπα , πάντοτε πλανᾶται ἡ καρδιά τους , δὲν ἐγνώρισαν τὰς ὁδούς μου .
Διὰ τοῦτο ὡρκίσθηκα , εἰς τὴν ὀργήν μου , ὅτι αὐτοὶ δὲν θὰ εἰσέλθουν ποτὲ εἰς τὴν ἀνάπαυσίν μου .
Προσέχετε , ἀδελφοί , μὴ τυχὸν ὑπάρχῃ σὲ κανένα ἀπὸ σᾶς μία κακή , ἄπιστη καρδιά , ὥστε νὰ ἀποστατήσετε ἀπὸ τὸν ζωντανὸν Θεόν .
Ἀλλὰ κάθε ἡμέραν νὰ ἐνθαρρύνῃ ὁ ἕνας τὸν ἄλλον , ἐφ᾽ ὅσον ἰσχύει τὸ Σήμερα διὰ νὰ μὴ σκληρυνθῇ κανεὶς ἀπὸ σᾶς ἀπὸ τὴν ἀπατηλὴν ἁμαρτίαν ,
διότι συμμετοχὴν εἰς τὸν Χριστὸν ἔχομεν ἐὰν πραγματικὰ διατηρήσωμεν τὴν ἀρχικὴν ἐμπιστοσύνην μας σταθερὴν μέχρι τέλους .
Ὅταν λέγῃ , Σήμερα , ἐὰν ἀκούσετε τὴν φωνήν του , νὰ μὴ σκληρύνετε τὶς καρδιές σας ὅπως κατὰ τὴν ἀνταρσίαν ,
ποιούς ἐννοεῖ ὅτι ἦσαν ἐκεῖνοι , ποὺ ἄκουσαν καὶ ὅμως ἐστασίασαν ; Δὲν ἦσαν ὅλοι ἐκεῖνοι , ποὺ ἐβγῆκαν ἀπὸ τὴν Αἴγυπτον διὰ τοῦ Μωϋσέως ;
Γιὰ ποιούς δὲ ἀγανάκτησε ἐπὶ σαράντα χρόνια ; Δὲν ἦσαν ἐκεῖνοι ποὺ ἁμάρτησαν , τῶν ὁποίων τὰ σώματα ἔπεσαν εἰς τὴν ἔρημον ;
Σὲ ποιούς δὲ ὡρκίσθηκε ὅτι δὲν θὰ εἰσέλθουν εἰς τὴν ἀνάπαυσίν του , παρὰ σ᾽ ἐκείνους ποὺ ἐφάνησαν ἀπειθεῖς ;
Καὶ βλέπομεν ὅτι ἐξ αἰτίας ἀπιστίας δὲν μπόρεσαν νὰ εἰσέλθουν .
Ἂς φοβούμεθα λοιπόν , μήπως , ἐνῷ παραμένει ἀκόμη ἡ ὑπόσχεσις νὰ εἰσέλθωμεν εἰς τὴν ἀνάπαυσίν του , φανῇ κανεὶς ἀπὸ σᾶς ὅτι τὴν ἐστερήθηκε .
Διότι καθὼς ἐκεῖνοι , ἔτσι καὶ ἐμεῖς ἀκούσαμε τὸ εὐχάριστον ἄγγελμα , ἀλλὰ τὸ ἄγγελμα ποὺ ἄκουσαν ἐκεῖνοι δὲν τοὺς ὠφέλησε , διότι δὲν ἔδωσαν πίστιν εἰς ἐκεῖνα ποὺ ἄκουσαν .
Ἐμεῖς ποὺ ἔχομεν πιστέψει , εἰσερχόμεθα εἰς τὴν ἀνάπαυσιν , διὰ τὴν ὁποίαν εἶπε , Διὰ τοῦτο ὡρκίσθηκα , εἰς τὴν ὀργήν μου , ὅτι αὐτοὶ δὲν θὰ εἰσέλθουν ποτὲ εἰς τὴν ἀνάπαυσίν μου , ἂν καὶ τὰ ἔργα του εἶχαν τελειώσει ἀπὸ τὴν δημιουργίαν τοῦ κόσμου .
Διότι εἶπε κάπου περὶ τῆς ἑβδόμης ἡμέρας τὰ ἑξῆς : Καὶ ἀναπαύθηκε ὁ Θεὸς κατὰ τὴν ἡμέραν τὴν ἑβδόμην ἀπ᾽ ὅλα τὰ ἔργα του ·
καὶ ἐδῶ πάλιν λέγει : Δὲν θὰ εἰσέλθουν ποτὲ εἰς τὴν ἀνάπαυσίν μου .
Ἐπειδὴ λοιπὸν ἀπομένει νὰ εἰσέλθουν μερικοὶ εἰς αὐτὴν καὶ ἐκεῖνοι , ποὺ ἄκουσαν τὸ χαρμόσυνον ἄγγελμα προηγουμένως , δὲν ἐμπῆκαν ἐξ αἰτίας ἀπειθείας ,
πάλιν ὁρίζει μίαν ἡμέραν , Σήμερα , ὅταν λέγῃ διὰ τοῦ Δαυΐδ , ὕστερα ἀπὸ τόσον χρόνον , καθὼς προείπαμε , Σήμερα , ἐὰν ἀκούσετε τὴν φωνήν του , νὰ μὴ σκληρύνετε τὶς καρδιές σας .
Διότι ἐὰν ὁ Ἰησοῦς τοῦ Ναυῆ τοὺς εἶχε φέρει εἰς τὴν ἀνάπαυσιν , δὲν θὰ ἐμιλοῦσε ὁ Θεὸς ἀργότερα δι᾽ ἄλλην ἡμέραν .
Ἄρα ἀπομένει διὰ τὸν λαὸν τοῦ Θεοῦ μία ἀνάπαυσις Σαββάτου .
Διότι ἐκεῖνος , ὁ ὁποῖος ἐμπῆκε εἰς τὴν ἀνάπαυσίν του , καὶ αὐτὸς ὁ ἴδιος ἀναπαύθηκε ἀπὸ τὰ ἔργα του , καθὼς ἀκριβῶς καὶ ὁ Θεὸς ἀπὸ τὰ δικά του ἔργα .
Ἂς δείξωμεν λοιπὸν σπουδὴν νὰ εἰσέλθωμεν εἰς τὴν ἀνάπαυσιν ἐκείνην , διὰ νὰ μὴ πέσῃ κανεὶς εἰς τὸ ἴδιο παράδειγμα ἀπειθείας .
Διότι ὁ λόγος τοῦ Θεοῦ εἶναι ζωντανὸς καὶ δραστικὸς καὶ κοπτερώτερος ἀπὸ κάθε δίκοπο μαχαίρι καὶ εἰσχωρεῖ βαθειὰ μέχρι χωρισμοῦ ψυχῆς καὶ πνεύματος , ἀρθρώσεων καὶ μυελῶν , καὶ κρίνει συλλογισμοὺς καὶ προθέσεις τῆς καρδιᾶς ,
καὶ δὲν ὑπάρχει δημιούργημα ποὺ νὰ τοῦ εἶναι κρυμμένο , ἀλλὰ εἶναι ὅλα γυμνὰ καὶ φανερὰ εἰς τὰ μάτια του , πρὸς τὸν ὁποῖον ἔχομεν νὰ δώσωμεν λόγον .
Ἀφοῦ λοιπὸν ἔχομεν ἀρχιερέα μέγαν , ὁ ὁποῖος ἔχει διέλθει τοὺς οὐρανούς , τὸν Ἰησοῦν τὸν Υἱὸν τοῦ Θεοῦ , ἂς κρατᾶμε στερεὰ τὴν πίστιν ποὺ ὁμολογοῦμεν .
Διότι δὲν ἔχομεν ἀρχιερέα , ποὺ νὰ μὴ μπορῇ νὰ συμπαθήσῃ εἰς τὰς ἀδυναμίας μας , ἀλλὰ ἔχομεν ἕνα ποὺ ἔχει δοκιμασθῆ καθ᾽ ὅλα , σύμφωνα μὲ τὴν ὁμοιότητά του μ᾽ ἐμᾶς , χωρὶς νὰ ἁμαρτήσῃ .
Ἂς προσερχώμεθα λοιπὸν μὲ πεποίθησιν ἐνώπιον τοῦ θρόνου τῆς χάριτος , διὰ νὰ λάβωμεν ἔλεος καὶ νὰ βροῦμε χάριν ὅταν θὰ ἔχωμεν ἀνάγκην διὰ βοήθειαν .
Διότι κάθε ἀρχιερεὺς λαμβάνεται ἀπὸ ἀνθρώπους καὶ ἐγκαθίσταται ἀρχιερεὺς χάριν τῶν ἀνθρώπων , διὰ νὰ ὑπηρετῇ ἐνώπιον τοῦ Θεοῦ , διὰ νὰ προσφέρῃ δῶρα καὶ θυσίας διὰ τὰς ἁμαρτίας .
Μπορεῖ νὰ εἶναι ὑπομονητικὸς πρὸς ἐκείνους οἱ ὁποῖοι βρίσκονται εἰς ἄγνοιαν καὶ πλάνην , διὸτι καὶ αὐτὸς περιβάλλεται ἀπὸ ἀδυναμίαν ,
λόγῳ τῆς ὁποίας εἶναι ὑποχρεωμένος νὰ προσφέρῃ θυσίας περὶ ἁμαρτιῶν καὶ διὰ τὸν ἑαυτόν του ὅπως κάνει διὰ τὸν λαόν .
Καὶ κανεὶς δὲν παίρνει μόνος του τὴν τιμὴν αὐτήν , ἀλλὰ μόνον ὅταν καλῆται ἀπὸ τὸν Θεόν , καθὼς ἀκριβῶς καὶ ὁ Ἀαρών .
Ἔτσι καὶ ὁ Χριστός , δὲν ἐπῆρε μόνος διὰ τὸν ἑαυτόν του τὴν δόξαν νὰ γίνῃ ἀρχιερεύς , ἀλλ᾽ ἔγινε ἀρχιερεὺς ἀπὸ ἐκεῖνον ποὺ τοῦ εἶπε , Υἱός μου εἶσαι σύ , ἐγὼ σήμερα σὲ ἐγέννησα ,
ὅπως καὶ εἰς ἄλλο μέρος λέγει , Σὺ εἶσαι αἰώνιος ἱερεὺς κατὰ τὴν τάξιν τοῦ Μελχισεδέκ .
Ὁ Χριστὸς κατὰ τὰς ἡμέρας τῆς ἐπιγείου του ζωῆς , ἔκανε προσευχὰς καὶ παρακλήσεις μὲ κραυγὴν δυνατὴν καὶ μὲ δάκρυα πρὸς ἐκεῖνον , ὁ ὁποῖος ἠμποροῦσε νὰ τὸν σώσῃ ἀπὸ τὸν θάνατον καί , ἀφοῦ εἰσακούσθηκε λόγῳ τῆς εὐλαβείας του ,
ἂν καὶ ἦτο Υἱός , ἔμαθε τὴν ὑπακοὴν ἀπὸ ὅσα ἔπαθε ,
καί , γενόμενος τέλειος , ἀπὲβη δι᾽ ὅλους , οἱ ὁποῖοι ὑπακούουν εἰς αὐτόν , αἴτιος αἰωνίου σωτηρίας ,
καὶ ὠνομάσθηκε ἀπὸ τὸν Θεὸν ἀρχιερεὺς κατὰ τὴν τάξιν Μελχισεδέκ .
Διὰ τὸ θέμα αὐτὸ ἔχομεν πολλὰ νὰ ποῦμε , ἀλλὰ εἶναι δύσκολον νὰ ἐξηγηθοῦν , διότι ἐγίνατε βραδεῖς εἰς τὸ νὰ ἐννοῆτε .
Ἔπειτα ἀπὸ τόσον καιρὸν θὰ ἔπρεπε νὰ εἶσθε διδάσκαλοι , ἐνῷ ἔχετε πάλιν ἀνάγκην νὰ σᾶς διδάξουν καὶ αὐτὰ τὰ ἀρχικὰ στοιχεῖα τῶν λόγων τοῦ Θεοῦ , καὶ ἔχετε καταντήσει , ὥστε νὰ ἔχετε ἀνάγκην ἀπὸ γάλα καὶ ὄχι ἀπὸ στερεὴν τροφήν .
Ὅποιος τρέφεται μὲ γάλα δὲν ἔχει πεῖραν τοῦ λόγου τῆς δικαιοσύνης . Εἶναι νήπιον .
Ἀλλ᾽ ἡ στερεὴ τροφὴ εἶναι διὰ τοὺς ὡρίμους , οἱ ὁποῖοι , ἕνεκα τῆς ἕξεως , ἔχουν γυμνασμένα τὰ αἰσθητήρια ὄργανα , ὥστε νὰ διακρίνουν μεταξὺ τοῦ καλοῦ καὶ τοῦ κακοῦ .

Ἂς ἀφήσωμεν λοιπὸν τὴν στοιχειώδη περὶ Χριστοῦ διδασκαλίαν καὶ ἂς φερώμεθα πρὸς τὴν τελειότητα χωρὶς νὰ βάζωμεν πάλιν θεμέλιον μετανοίας ἀπὸ νεκρὰ ἔργα καὶ πίστεως εἰς τὸν Θεόν ,
διδασκαλίας περὶ βαπτισμάτων καὶ περὶ ἐπιθέσεως τῶν χειρῶν , περὶ ἀναστάσεως τῶν νεκρῶν καὶ περὶ αἰωνίου κρίσεως .
Αὐτὸ θὰ κάνωμεν , ἐὰν ἐπιτρέψῃ ὁ Θεός .
Διότι εἶναι ἀδύνατον ἐκείνους ποὺ ἅπαξ ἐφωτίσθησαν καὶ ἐγεύθησαν τὴν ἐπουράνιον δωρεὰν καὶ ἔγιναν μέτοχοι Πνεύματος Ἁγίου ,
καὶ ἐγεύθησαν τὸν καλὸν λόγον τοῦ Θεοῦ καὶ τὰς δυνάμεις τοῦ μέλλοντος αἰῶνος ,
καὶ κατόπιν ἐξέπεσαν , αὐτοὺς εἶναι ἀδύνατον νὰ τοὺς ἐπαναφέρῃ κανεὶς εἰς νέαν μετάνοιαν , διότι αὐτοὶ οἱ ἴδιοι ξανασταυρώνουν τὸν Υἱὸν τοῦ Θεοῦ καὶ τὸν διαπομπεύουν .
Ἡ γῆ , ἡ ὁποία πίνει τὴν βροχήν , ποὺ πέφτει συχνὰ σ᾽ αὐτήν , καὶ γεννᾶ χόρτα κατάλληλα δι᾽ ἐκείνους διὰ τοὺς ὁποίους καὶ καλλιεργεῖται , δέχεται εὐλογίαν ἀπὸ τὸν Θεόν .
Ἐὰν ὅμως βλαστάνῃ ἀγκάθια καὶ τριβόλους , τότε εἶναι ἄχρηστη καὶ πλησιάζει ἡ κατάρα ἐπάνω της · τὸ τέλος της θὰ εἶναι νὰ καῇ .
Γιὰ σᾶς ὅμως , ἀγαπητοί , ἂν καὶ μιλᾶμε κατ᾽ αὐτὸν τὸν τρόπον , εἴμεθα πεπεισμένοι διὰ καλύτερα πράγματα ποὺ καταλήγουν εἰς τὴν σωτηρίαν .
Διότι ὁ Θεὸς δὲν εἶναι ἄδικος ὥστε νὰ λησμονήσῃ τὸ ἔργον σας καὶ μὲ τί κόπους ἐδείξατε τὴν ἀγάπην σας διὰ τὸ ὄνομά του , ὑπηρετήσαντες τοὺς ἁγίους καὶ ἐξακολουθοῦντες νὰ τοὺς ὑπηρετῆτε .
Ἐπιθυμοῦμεν δὲ ὁ καθένας ἀπὸ σᾶς νὰ δείχνῃ μέχρι τέλους τὸν ἴδιον ζῆλον διὰ τὴν ἐκπλήρωσιν τῆς ἐλπίδος σας ,
διὰ νὰ μὴ γίνετε ὀκνηροὶ ἀλλὰ νὰ μιμηθῆτε ἐκείνους οἱ ὁποῖοι μὲ πίστιν καὶ ὑπομονὴν κληρονομοῦν τὰς ὑποσχέσεις .
Διότι ὅταν ὁ Θεὸς ἔδωκε ὑπόσχεσιν εἰς τὸν Ἀβραάμ , ὡρκίσθηκε εἰς τὸν ἑαυτόν του , ἀφοῦ δὲν εἶχε ἄλλον μεγαλύτερον εἰς τὸν ὁποῖον νὰ ὁρκισθῇ ,
καὶ εἶπε , Ἀλήθεια , θὰ σὲ ὑπερευλογήσω καὶ θὰ σὲ ὑπερπληθύνω ,
καὶ ἔτσι ὁ Ἀβραάμ , μὲ τὴν ὑπομονήν του , ἔλαβε τὴν ὑπόσχεσιν .
Οἱ ἄνθρωποι ὁρκίζονται εἰς κάποιον ποὺ εἶναι μεγαλύτερος καὶ ὁ ὅρκος θέτει δι᾽ αὐτοὺς τέρμα εἰς κάθε ἀμφισβήτησιν καὶ δίνει ἐπιβεβαίωσιν .
Ἔτσι καὶ ὅταν ὁ Θεὸς ἤθελε νὰ δείξῃ σαφέστερα εἰς τοὺς κληρονόμους τῆς ὑποσχέσεως τὸ ἀμετάβλητον τῆς ἀποφάσεώς του , τὴν ἐγγυήθηκε μὲ ὅρκον ,
ὥστε , διὰ δύο πραγμάτων ἀμεταβλήτων διὰ τὰ ὁποῖα εἶναι ἀδύνατον νὰ ἀποδειχθῇ ὁ Θεὸς ψεύτης , ἐμεῖς , ποὺ κατεφύγαμεν εἰς αὐτόν , νὰ ἔχωμεν μεγάλην ἐνθάρρυνσιν νὰ κρατήσωμεν σφιχτὰ τὴν ἐλπίδα ποὺ εἶναι ἐνώπιόν μας .
Τὴν ἐλπίδα αὐτὴν τὴν ἔχομεν σὰν ἄγκυραν τῆς ψυχῆς , ἀσφαλῆ καὶ βεβαίαν , ἡ ὁποία μπαίνει μέσα , πίσω ἀπὸ τὸ καταπέτασμα ,
ὅπου ἐμπῆκε πρόδρομος πρὸς χάριν μας ὁ Ἰησοῦς , ἀφοῦ ἔγινε ἀρχιερεὺς αἰώνιος κατὰ τὴν τάξιν Μελχισεδέκ .
Αὐτὸς ὁ Μελχισεδὲκ ἦτο βασιλεὺς τῆς Σαλήμ , ἱερεὺς τοῦ Θεοῦ τοῦ Ὑψίστου , καὶ συνήντησε τὸν Ἀβραάμ , ἐπιστρέφοντα ἀπὸ τὴν κατατρόπωσιν τῶν βασιλέων καὶ τὸν εὐλόγησε ,
καὶ εἰς αὐτὸν ὁ Ἀβραὰμ ἔδωκε τὸ δέκατον ἀπὸ ὅλα τὰ λάφυρα . Κατὰ τὴν ἑρμηνείαν τοῦ ὀνόματός του , εἶναι πρῶτα βασιλεὺς δικαιοσύνης , ἔπειτα εἶναι καὶ βασιλεὺς Σαλήμ , δηλαδή , βασιλεὺς εἰρήνης .
Δὲν ἔχει πατέρα , οὔτε μητέρα , οὔτε γενεαλογίαν , αἱ ἡμέραι του δὲν ἔχουν ἀρχὴν οὔτε ἡ ζωή του τέλος , ἀλλ᾽ ἐξομοιωμένος πρὸς τὸν Υἱὸν τοῦ Θεοῦ , μένει ἱερεὺς παντοτεινά .
Συλλογισθῆτε πόσον μεγάλος ἄνθρωπος ἦτο αὐτός , ἀφοῦ ἀκόμη καὶ ὁ πατριάρχης Ἀβραὰμ τοῦ ἔδωκε τὸ δέκατον ἀπὸ τὰ λάφυρα .
Καὶ ὅσοι μὲν ἀπὸ τοὺς ἀπογόνους τοῦ Λευῒ γίνονται ἱερεῖς , ἔχουν ἐντολὴν νὰ παίρνουν σύμφωνα μὲ τὸν νόμον , τὸ δέκατον ἀπὸ τὸν λαόν , δηλαδὴ ἀπὸ τοὺς ἀδελφούς των , ἂν καὶ αὐτοὶ κατάγωνται ἀπὸ τὸν Ἀβραάμ .
Ἀλλ᾽ ὁ Μελχισεδέκ , ἂν καὶ δὲν προέρχεται ἀπὸ τὴν γενεὰν ἐκείνων , ἐπῆρε τὸ δέκατον ἀπὸ τὸν Ἀβραὰμ καὶ εὐλόγησε ἐκεῖνον , ποὺ εἶχε τὰς ὑποσχέσεις .
Ἀναντιρρήτως δὲ τὸ μικρότερον εὐλογεῖται ἀπὸ τὸ μεγαλύτερον .
Εἰς τὴν μίαν περίπτωσιν παίρνουν τὰ δέκατα ἄνθρωποι ποὺ πεθαίνουν , εἰς τὴν ἄλλην τὰ ἐπῆρε ἐκεῖνος , ποὺ μαρτυρεῖται ὅτι ζῆ .
Θὰ μποροῦσε μάλιστα , νὰ πῇ κανείς , ὅτι καὶ ὁ Λευΐ , ὁ ὁποῖος παίρνει δέκατα , ἔχει δώσει καὶ αὐτὸς δέκατα διὰ τοῦ Ἀβραάμ ,
διότι ὁ Λευῒ ἦτο ἀκόμη εἰς τὰ σπλάγχνα τοῦ προπάτορός του Ἀβραὰμ ὅταν τὸν συνήντησε ὁ Μελχισεδέκ .
Ἐὰν λοιπόν , ἦτο κατορθωτὴ ἡ τελειότης διὰ τῆς Λευϊτικῆς ἱερωσύνης — διότι μὲ αὐτὴν ὡς βάσιν εἶχε δοθῆ εἰς τὸν λαὸν ὁ νόμος — ποιά ἐπὶ πλέον ἀνάγκη θὰ ὑπῆρχε νὰ παρουσιασθῇ ἄλλου εἴδους ἀρχιερεύς , κατὰ τὴν τάξιν Μελχισεδέκ , καὶ νὰ μὴ λέγεται κατὰ τὴν τάξιν Ἀαρών ;
Διότι ὅταν γίνεται μετάθεσις τῆς ἱερωσύνης , τότε κατ᾽ ἀνάγκην γίνεται καὶ μετάθεσις τοῦ νόμου .
Ἐκεῖνος , διὰ τὸν ὁποῖον λέγονται αὐτά , ἀνῆκεν εἰς ἄλλην φυλήν , ἀπὸ τὴν ὁποίαν κανεὶς δὲν ἔχει ὑπηρετήσει εἰς τὸ θυσιαστήριον ,
διότι εἶναι φανερὸν ὅτι ὁ Κύριός μας προῆλθε ἀπὸ τὴν φυλὴν τοῦ Ἰούδα , εἰς τὴν ὁποίαν ὁ Μωϋσῆς δὲν εἶπε τίποτε περὶ ἱερωσύνης .
Καὶ γίνεται ἀκόμη περισσότερον φανερόν , ὅταν παρουσιάζεται ἄλλου εἴδους ἱερεύς , ὅμοιος πρὸς τὸν Μελχισεδέκ ,
ὁ ὁποῖος ἔγινε ὄχι κατ᾽ ἀπαίτησιν ἐντολῆς ποὺ ἰσχύει δι᾽ ἀνθρώπους , ἀλλὰ μὲ τὴν δύναμιν ζωῆς ποὺ δὲν καταλύεται ,
διότι δίδεται ἡ μαρτυρία : Σὺ εἶσαι αἰώνιος ἱερεὺς κατὰ τὴν τάξιν Μελχισεδέκ .
Καταργεῖται μία προηγουμένη ἐντολή , διότι ἦτο ἀνίσχυρη καὶ ἀνωφελής
— ἀφοῦ ὁ νόμος δὲν ἔφερε τίποτε εἰς τὴν τελειότητα — καὶ εἰσάγεται μία καλύτερη ἐλπίδα , διὰ τῆς ὁποίας προσεγγίζομεν τὸν Θεόν .
Ἐπὶ πλέον , δὲν ἔγινε τοῦτο χωρὶς ὅρκον . Οἱ ἄλλοι ἔγιναν ἱερεῖς χωρὶς ὅρκον ,
ἀλλ᾽ ὁ Χριστὸς ἔγινε μὲ τὸν ὅρκον ἐκείνου , ὁ ὁποῖος τοῦ λέγει , Ὡρκίσθηκε ὁ Κύριος καὶ δὲν θὰ μετανοήσῃ , Σὺ εἶσαι αἰώνιος ἱερεὺς κατὰ τὴν τάξιν Μελχισεδέκ ,
καὶ ἔτσι ὁ Ἰησοῦς ἔγινε ἐγγυητὴς μιᾶς ἀνωτέρας διαθήκης .
Καὶ ἐκεῖνοι μὲν οἱ ἱερεῖς ἦσαν πολλοὶ διότι ἕνεκα τοῦ θανάτου δὲν ἦτο δυνατὸν νὰ παραμένουν ἱερεῖς ,
ἀλλ᾽ ὁ Ἰησοῦς ἐπειδὴ παραμένει αἰωνίως ἔχει ἀμεταβίβαστην τὴν ἱερωσύνην .
Διὰ τοῦτο καὶ δύναται νὰ σώζῃ γιὰ πάντα ἐκείνους ποὺ προσέρχονται δι᾽ αὐτοῦ εἰς τὸν Θεόν , διότι ζῆ πάντοτε διὰ νὰ μεσιτεύῃ ὑπὲρ αὐτῶν .
Τέτοιος ἀρχιερεὺς πραγματικὰ μᾶς ἔπρεπε , ἅγιος , ἄκακος , ἀμόλυντος , χωρισμένος ἀπὸ τοὺς ἁμαρτωλοὺς καὶ ὑψωμένος τώρα ἐπάνω ἀπὸ τοὺς οὐρανούς ,
ὁ ὁποῖος δὲν ἔχει ἀνάγκην , ὅπως οἱ ἀρχιερεῖς , νὰ προσφέρῃ θυσίας κάθε ἡμέραν , πρῶτα διὰ τὰς δικάς του ἁμαρτίας καὶ ἔπειτα διὰ τὰς ἁμαρτίας τοῦ λαοῦ · αὐτὸ τὸ ἔκανε μιὰ γιὰ πάντα , ὅταν προσέφερε τὸν ἑαυτόν του .
Ὁ νόμος ἐγκαθιστᾶ ἀρχιερεῖς ἀνθρώπους , οἱ ὁποῖοι ἔχουν ἀδυναμίας . Τὰ λόγια ὅμως τοῦ ὅρκου , ποὺ ἐδόθηκε ὕστερα ἀπὸ τὸν νόμον , ἐγκαθιστοῦν αἰωνίως τὸν Υἱόν , τὸν τέλειον .
Τὸ βασικὸν σημεῖον τῶν ὅσων λέγομεν εἶναι τοῦτο : ὅτι ἔχομεν ἕνα τέτοιον ἀρχιερέα , ὁ ὁποῖος ἐκάθησε εἰς τὰ δεξιὰ τοῦ θρόνου τῆς Μεγαλωσύνης εἰς τοὺς οὐρανούς ,
ὅπου ὑπηρετεῖ τὰ Ἅγια τῶν ἁγίων καὶ τὴν σκηνὴν τὴν ἀληθινήν , τὴν ὁποίαν ἔστησεν ὁ Κύριος καὶ ὄχι ἄνθρωπος .
Ὡς γνωστὸν δέ , κάθε ἀρχιερεὺς ἐγκαθίσταται διὰ νὰ προσφέρῃ δῶρα καὶ θυσίας , διὰ τοῦτο καὶ αὐτὸς πρέπει νὰ ἔχῃ κάτι νὰ προσφέρῃ .
Ἐὰν ἦτο εἰς τὴν γῆν , δὲν θὰ ἦτο κἂν ἱερεύς , ἀφοῦ ὑπάρχουν ἱερεῖς , οἱ ὁποῖοι προσφέρουν τὰ δῶρα σύμφωνα μὲ τὸν νόμον .
Αὐτοὶ ἐκτελοῦν τὴν λατρείαν , ἡ ὁποία εἶναι ἀντίτυπον καὶ σκιὰ τῶν ἐπουρανίων πραγμάτων , ἀκριβῶς ὅπως ἔλαβεν ἐντολὴν νὰ κάνῃ ὁ Μωϋσῆς , ὅταν ἐπρόκειτο νὰ ἑτοιμάσῃ τὴν σκηνήν . Πρόσεχε , τοῦ λέγει , νὰ κάνῃς ὅλα κατὰ τὸ ὑπόδειγμα , τὸ ὁποῖον σοῦ ὑποδείχθηκε εἰς τὸ ὄρος .
Ἐνῷ τώρα ὁ Ἰησοῦς ἔλαβε ὑπηρεσίαν τόσον ἀνωτέραν ἀπὸ τὴν δικήν τους ὅσον εἶναι καλυτέρα καὶ ἡ διαθήκη , τῆς ὁποίας εἶναι μεσίτης , καὶ ἡ ὁποία ἔχει νομοθετηθῆ ἐπὶ καλυτέρων ὑποσχέσεων .
Διότι ἐὰν ἡ πρώτη ἐκείνη διαθήκη ἦτο ἄμεμπτη , δὲν θὰ ἐζητεῖτο θέσις διὰ δευτέραν .
Ὅταν ὁ Θεὸς τοὺς μέμφεται , λέγει , Ἰδοὺ ἔρχονται ἡμέραι , λέγει ὁ Κύριος , καὶ θὰ συνάψω διὰ τὸν οἶκον τοῦ Ἰσραὴλ καὶ τὸν οἶκον τοῦ Ἰούδα διαθήκην νέαν ,
ἡ ὁποία δὲν θὰ εἶναι ὁμοία πρὸς τὴν διαθήκην τὴν ὁποίαν συνῆψα μὲ τοὺς πατέρας των τότε , ὅταν τοὺς ἔπιασα ἀπὸ τὸ χέρι , διὰ νὰ τοὺς ὁδηγήσω ἔξω ἀπὸ τὴν γῆν τῆς Αἰγύπτου . Ἐπειδὴ αὐτοὶ δὲν ἔμειναν πιστοὶ εἰς τὴν διαθήκην μου , ἐγὼ τοὺς ἐγκατέλειψα , λέγει ὁ Κύριος .
Διότι ἡ διαθήκη , τὴν ὁποίαν θὰ συνάψω μὲ τὸν οἶκον τοῦ Ἰσραὴλ ὕστερα ἀπὸ τὰς ἡμέρας ἐκείνας , λέγει ὁ Κύριος , εἶναι αὐτή : θὰ θέσω τοὺς νόμους μου μέσα εἰς τὴν διάνοιάν των καὶ θὰ τοὺς ἐγχαράξω εἰς τὶς καρδιές των . Ἐγὼ θὰ εἶμαι Θεός τους καὶ αὐτοὶ θὰ εἶναι λαός μου .
Καὶ δὲν θὰ διδάσκῃ ὁ καθένας τὸν συμπολίτην του καὶ καθένας τὸν ἀδελφόν του , λέγων , Γνώρισε τὸν Κύριον , διότι ὅλοι θὰ μὲ γνωρίζουν ἀπὸ τὸν μικρότερον ἕως τὸν μεγαλύτερον .
Διότι θὰ εἶμαι ἐλεήμων διὰ τὰς κακὰς πράξεις των καὶ δὲν θὰ θυμηθῶ πλέον τὰς ἁμαρτίας των καὶ τὰς ἀνομίας των .
Διὰ νὰ ὁμιλῇ περὶ νέας διαθήκης , ἐκήρυξε παλαιὰν τὴν πρώτην , ἐκεῖνο δὲ ποὺ παληώνει καὶ γερνάει , πλησιάζει νὰ ἐξαφανισθῇ .

Εἶχε καὶ ἡ πρώτη διαθήκη διατάξεις περὶ τῆς λατρείας καὶ γήϊνον ἁγιαστήριον .
Κατασκευάσθηκε δηλαδὴ τὸ πρῶτον μέρος τῆς σκηνῆς , εἰς τὸ ὁποῖον ὑπῆρχε ἡ λυχνία καὶ ἡ τράπεζα καὶ οἱ ἄρτοι τῆς προθέσεως , τὸ ὁποῖον λέγεται Ἅγια .
Ὕστερα ἀπὸ τὸ δεύτερον καταπέτασμα , ἦτο τὸ μέρος τῆς σκηνῆς , τὸ ὁποῖον ὠνομάζετο Ἅγα ἁγίων .
Ἐκεῖ ὑπῆρχε ἕνα χρυσὸ θυμιατήριον καὶ ἡ κιβωτὸς τῆς διαθήκης , ἡ ὁποία ἦτο ἀπὸ ὅλα τὰ μέρη σκεπασμένη μὲ χρυσάφι καὶ μέσα σ᾽ αὐτὴν ἦτο ἡ χρυσὴ στάμνα , ποὺ περιεῖχε τὸ μάννα , ἡ ράβδος τοῦ Ἀαρών , ποὺ εἶχε βλαστήσει , καὶ αἱ πλάκες τῆς διαθήκης .
Ἐπάνω δὲ ἀπὸ τὴν κιβωτὸν ἦσαν ἀπαστράπτοντα Χερουβείμ , τὰ ὁποῖα ἐπεσκίαζαν τὸ ἱλαστήριον . Γι᾽ αὐτὰ δὲν εἶναι δυνατὸν νὰ μιλήσωμεν τώρα λεπτομερῶς .
Ὑπὸ αὐτὴν τὴν διάταξιν , εἰς τὸ πρῶτον μέρος τῆς σκηνῆς εἰσέρχονται πάντοτε οἱ ἱερεῖς , ὅταν ἐκτελοῦν τὰ καθήκοντα τῆς ὑπηρεσίας των ,
ἀλλ᾽ εἰς τὸ δεύτερον μέρος μπαίνει μόνον ὁ ἀρχιερεύς , μιὰ φορὰ τὸν χρόνο , καὶ ὄχι χωρὶς αἷμα , τὸ ὁποῖον προσφέρει διὰ τὸν ἑαυτόν του καὶ διὰ τὰς ἐξ ἀγνοίας ἁμαρτίας τοῦ λαοῦ .
Μὲ τοῦτο ἤθελε νὰ δηλώσῃ τὸ Ἅγιον Πνεῦμα , ὅτι δὲν εἶχε ἀκόμη φανερωθῆ ὁ δρόμος ὁ ὁποῖος ὡδηγοῦσε εἰς τὰ Ἅγια τῶν ἁγίων , ἐφ᾽ ὅσον ἀκόμη ὑπῆρχε τὸ πρῶτον μέρος τῆς σκηνῆς .
Αὐτὰ εἶναι συμβολικὰ τοῦ σημερινοῦ καιροῦ . Τὰ δῶρα καὶ αἱ θυσίαι ποὺ τότε προσεφέροντο , δὲν μποροῦσαν νὰ κάνουν τὸν λατρεύοντα τέλειον ἐσωτερικῶς ,
διότι εἶχαν σχέσιν μόνον μὲ φαγητὰ καὶ ποτὰ καὶ διαφόρους πλύσεις , ποὺ εἶναι διατάξεις διὰ τὸ σῶμα καὶ ἰσχύουν μέχρι τοῦ καιροῦ μεταρρυθμίσεως .
Ἀλλ᾽ ὅταν ἦλθε ὁ Χριστὸς ὡς ἀρχιερεὺς τῶν μελλοντικῶν ἀγαθῶν , ἐμπῆκε διὰ τῆς μεγαλυτέρας καὶ τελειοτέρας σκηνῆς , ἡ ὁποία δὲν εἶναι χειροποίητη , δὲν εἶναι δηλαδὴ ἀπὸ τὸν κόσμον τοῦτον ·
ἐμπῆκε μιὰ γιὰ πάντα εἰς τὰ Ἅγια τῶν ἁγίων ὄχι μὲ αἷμα τράγων καὶ μόσχων ἀλλὰ μὲ τὸ δικό του αἷμα καὶ ἐξησφάλισε αἰωνίαν λύτρωσιν .
Διότι ἐὰν τὸ αἷμα τράγων καὶ ταύρων καὶ τὸ ράντισμα μὲ στάχτην ἀπὸ δαμάλι , ἁγιάζῃ τοὺς μολυσμένους , ὅσον ἀφορᾷ τὴν ἐξωτερικὴν καθαρότητα ,
πόσον περισσότερον τὸ αἷμα τοῦ Χριστοῦ , ὁ ὁποῖος , διὰ τοῦ αἰωνίου Πνεύματος , προσέφερε τὸν ἑαυτόν του ἄμωμον θυσίαν εἰς τὸν Θεόν , θὰ καθαρίσῃ τὴν συνείδησίν σας ἀπὸ νεκρὰ ἔργα , ὥστε νὰ λατρεύωμεν τὸν ζωντανὸν Θεόν .
Καὶ ἑπομένως ὁ Χριστὸς εἶναι μεσίτης διαθήκης νέας , ὥστε , τώρα ποὺ ἔλαβε χώραν θάνατος διὰ τὴν ἀπολύτρωσιν ἀπὸ παραβάσεις κατὰ τὸν χρόνον τῆς πρώτης διαθήκης , νὰ λάβουν , ὅσοι εἶναι καλεσμένοι , τὴν αἰωνίαν κληρονομίαν , σύμφωνα μὲ τὴν ὑπόσχεσιν .
Διότι ὅπου ὑπάρχει διαθήκη , πρέπει νὰ ἀποδειχθῇ ὁ θάνατος τοῦ διαθέτου .
Μία διαθήκη ἰσχύει μόνον μετὰ θάνατον · δὲν ἔχει ποτὲ ἰσχὺν ἐνόσῳ ζῆ ὁ διαθέτης .
Διὰ τὸν λόγον αὐτόν , οὔτε ἡ πρώτη διαθήκη ἐγκαινιάσθηκε χωρὶς αἷμα .
Διότι ἀφοῦ ὁ Μωϋσῆς διεκήρυξε κάθε ἐντολὴν τοῦ νόμου εἰς ὅλον τὸν λαόν , ἐπῆρε τὸ αἷμα τῶν μόσχων καὶ τῶν τράγων μαζὶ μὲ νερό , κόκκινο μαλλὶ καὶ ὕσσωπον , καὶ ἐράντισε τὸ βιβλίον τοῦ νόμου καὶ ὅλον τὸν λαόν ,
καὶ εἶπε , Αὐτὸ εἶναι τὸ αἷμα τῆς διαθήκης , τὴν ὁποίαν διέταξε ὁ Θεὸς σ᾽ ἐσᾶς .
Κατὰ τὸν ἴδιον τρόπο , ἐρράντισε μὲ αἷμα καὶ τὴν σκηνὴν καὶ ὅλα τὰ τελετουργικὰ σκεύη ,
καὶ ἔτσι σχεδὸν ὅλα μὲ αἷμα καθαρίζονται σύμφωνα μὲ τὸν νόμον καὶ χωρὶς νὰ χυθῇ αἷμα δὲν γίνεται συγχώρησις ἁμαρτιῶν .
Ἦτο λοιπὸν ἀνάγκη , τὰ μὲν ἀντίτυπα τῶν οὐρανίων πραγμάτων νὰ καθαρίζωνται μὲ τέτοια μέσα , τὰ ἴδια ὅμως τὰ ἐπουράνια μὲ ἀνωτέρας θυσίας ἀπὸ αὐτὰς ἐδῶ .
Διότι ὁ Χριστὸς δὲν ἐμπῆκε εἰς χειροποίητα Ἅγια τῶν ἁγίων , ποὺ ἦσαν ἀντίτυπα τῶν ἀληθινῶν , ἀλλ᾽ εἰς αὐτὸν τὸν οὐρανόν , διὰ νὰ ἐμφανισθῇ τώρα ἐνώπιον τοῦ Θεοῦ ὑπὲρ ἡμῶν .
Οὔτε ἐμπῆκε διὰ νὰ προσφέρῃ τὸν ἑαυτόν του θυσίαν πολλὲς φορές , καθὼς ὁ ἀρχιερεὺς ὁ ὁποῖος μπαίνει εἰς τὰ Ἅγια τῶν ἁγίων κάθε χρόνο μὲ προσφορὰν αἵματος ποὺ δὲν εἶναι δικό του ,
διότι τότε θὰ ἔπρεπε νὰ πάθῃ πολλὲς φορὲς ἀφ᾽ ὅτου ἐδημιουργήθηκε ὁ κόσμος . Ἐνῷ τώρα ἐφανερώθηκε μιὰ γιὰ πάντα εἰς τὸ τέλος τῶν αἰώνων , διὰ νὰ καταργήσῃ τὴν ἁμαρτίαν μὲ τὴν θυσίαν τοῦ ἑαυτοῦ του .
Καὶ ὅπως οἱ ἄνθρωποι μιὰ φορὰ πεθαίνουν καὶ ὕστερα ἔρχεται κρίσις ,
ἔτσι καὶ ὁ Χριστός , ἀφοῦ μιὰ φορὰ ἐθυσιάσθηκε διὰ νὰ πάρῃ ἐπάνω του τὰς ἁμαρτίας πολλῶν , θὰ ἐμφανισθῇ διὰ δευτέραν φοράν — ὄχι διὰ ζήτημα ἁμαρτίας — εἰς ἐκείνους ποὺ τὸν ἀναμένουν διὰ τὴν σωτηρίαν τους .
Διότι ἀφοῦ ὁ νόμος ἔχει μόνον σκιὰν τῶν μελλοντικῶν ἀγαθῶν καὶ ὄχι αὐτὴν τὴν εἰκόνα τῆς πραγματικότητος , δὲν μπορεῖ ποτὲ μὲ τὶς ἴδιες θυσίες , ποὺ διαρκῶς προσφέρουν κάθε χρόνο , νὰ κάνῃ τελείους τοὺς προσερχομένους .
Ἀλλοιῶς , δὲν θὰ εἶχαν παύσει νὰ προσφέρωνται ; Ἐὰν ὅσοι ὑποβάλλωνται εἰς τὴν λατρείαν αὐτὴν εἶχαν μιὰ φορὰ καθαρισθῆ , δὲν θὰ εἶχαν πλέον καμμίαν συναίσθησιν τῶν ἁμαρτιῶν των .
Ἐνῷ ἀπ᾽ ἐναντίας , μὲ τὰς θυσίας αὐτὰς γίνεται κάθε χρόνο ὑπενθύμισις τῶν ἁμαρτιῶν ,
διότι εἶναι ἀδύνατον αἷμα ταύρων καὶ τράγων νὰ ἀφαιρέσῃ ἁμαρτίας .
Διὰ τοῦτο ὅταν ἔρχεται ὁ Χριστὸς εἰς τὸν κόσμον , λέγει , Θυσίαν καὶ προσφορὰν δὲν ἠθέλησες , ἀλλὰ μοῦ ἑτοίμασες σῶμα .
Εἰς ὁλοκαυτώματα καὶ θυσίας δι᾽ ἁμαρτίας δὲν ἔχεις εὐαρέσκειαν .
Τότε εἶπα , Ἰδοὺ ἦλθα , ὅπως εἶναι γραμμένον δι᾽ ἐμὲ εἰς τὸν κύλινδρον τοῦ βιβλίου , διὰ νὰ κάνω , ὦ Θεέ , τὸ θέλημά σου .
Ἀφοῦ πρῶτα εἶπε , Θυσίαν καὶ προσφορὰν καὶ ὁλοκαυτώματα καὶ θυσίας δι᾽ ἁμαρτίας δὲν ἠθέλησες οὔτε ἔδειξες εὐαρέσκειαν , αἱ ὁποῖαι προσφέρονται κατὰ τὸν νόμον ,
κατόπιν εἶπε , Ἰδοὺ ἦλθα διὰ νὰ κάνω , ὦ Θεέ , τὸ θέλημά σου . Ἀναιρεῖ τὸ πρῶτον διὰ νὰ στερεώσῃ τὸ δεύτερον .
Δυνάμει τοῦ θελήματος τούτου εἴμεθα ἁγιασμένοι διὰ τῆς προσφορᾶς τοῦ σώματος τοῦ Ἰησοῦ Χριστοῦ μιὰ γιὰ πάντα .
Καὶ ὁ μὲν ἱερεὺς ὑπηρετεῖ καθημερινῶς καὶ προσφέρει , πολλὲς φορές , τὶς ἴδιες θυσίες , αἱ ὁποῖαι δὲν μποροῦν ποτὲ νὰ ἐξαλείψουν ἁμαρτίας .
Ὁ Χριστὸς ὅμως , προσέφερε μίαν θυσίαν διὰ τὰς ἁμαρτίας γιὰ πάντα καὶ ἐκάθησεν εἰς τὰ δεξιὰ τοῦ Θεοῦ ,
καὶ περιμένει εἰς τὸ ἑξῆς ἕως ὅτου γίνουν οἱ ἐχθροί του ὑποπόδιον τῶν ποδιῶν του .
Διότι μὲ μίαν προσφορὰν ἔκανε γιὰ πάντα τελείους ἐκείνους , ποὺ ἁγιάζονται .
Μᾶς μαρτυρεῖ δὲ αὐτὸ καὶ τὸ Ἅγιον Πνεῦμα , διότι ἀφοῦ εἶπε πρῶτα ,
Ἡ διαθήκη , τὴν ὁποίαν θὰ συνάψω μὲ αὐτοὺς ὕστερα ἀπὸ τὰς ἡμέρας ἐκείνας , λέγει ὁ Κύριος , εἶναι αὐτή : θὰ θέσω τοὺς νόμους μου εἰς τὶς καρδιές των καὶ μέσα εἰς τὴν διάνοιάν των θὰ τοὺς ἐγχαράξω , ὕστερα προσθέτει ,
καὶ δὲν θὰ θυμηθῶ πλέον τὰς ἁμαρτίας των καὶ τὰς ἀνομίας των .
Ἐκεῖ δὲ ποὺ ὑπάρχει συγχώρησις , δὲν ὑπάρχει πλέον θυσία δι᾽ ἁμαρτίαν .
Ἀφοῦ λοιπόν , ἀδελφοί , τὸ αἷμα τοῦ Ἰησοῦ μᾶς δίνει θάρρος νὰ μποῦμε εἰς τὰ Ἅγια τῶν ἁγίων
ἀπὸ ἕνα νέον καὶ ζωντανὸν δρόμον , τὸν ὁποῖον μᾶς ἐγκαινίασε διὰ τοῦ καταπετάσματος , δηλαδὴ διὰ τῆς σαρκός του ,
καὶ ἀφοῦ ἔχομεν ἕνα ἱερέα μέγαν ἐπὶ κεφαλῆς τοῦ οἴκου τοῦ Θεοῦ ,
ἂς προσερχώμεθα μὲ εἰλικρινῆ καρδιά , μὲ πλήρη βεβαιότητα πίστεως , μὲ καρδιὲς καθαρισμένες ἀπὸ κακὴν συνείδησιν καὶ τὸ σῶμά μας πλυμένο μὲ νερὸ καθαρό .
Ἂς εἴμεθα σταθεροὶ καὶ ἀσάλευτοι εἰς τὴν ὁμολογίαν τῆς ἐλπίδος μας , διότι εἶναι πιστὸς ἐκεῖνος , ὁ ὁποῖος ἔδωκε τὰς ὑποσχέσεις ,
καὶ ἂς προσέχωμεν ὁ ἕνας τὸν ἄλλον , ὥστε νὰ παροτρυνώμεθα πρὸς τὴν ἀγάπην καὶ τὰ καλὰ ἔργα ,
καὶ νὰ μὴ ἀμελοῦμε τὰς συναθροίσεις μας , καθὼς συνηθίζουν νὰ κάνουν μερικοί , ἀλλ᾽ ἂς ἐνθαρρύνωμεν ὁ ἕνας τὸν ἄλλον καὶ τοσούτῳ μᾶλλον καθ᾽ ὅσον βλέπετε νὰ πλησιάζῃ ἡ Ἡμέρα .
Διότι ἐὰν θεληματικὰ ἁμαρτάνωμεν , ἀφοῦ ἐγνωρίσαμεν καλὰ τὴν ἀλήθειαν , δὲν ἀπομένει πλέον καμμία θυσία δι᾽ ἁμαρτίας ,
ἀλλὰ μᾶς ἀναμένει φοβερὴ κρίσις καὶ φωτιὰ ποὺ θὰ καταφάγῃ ἐκείνους ποὺ εἶναι ἐνάντιοι τοῦ Θεοῦ .
Ἐὰν παραβῇ κανεὶς τὸν νόμον τοῦ Μωϋσέως , θανατώνεται χωρὶς εὐσπλαγχνίαν ἐπὶ τῇ καταθέσει δύο ἢ τριῶν μαρτύρων .
Σκεφθῆτε πόσον αὐστηρότερη τιμωρία ἀξίζει εἰς ἐκεῖνον , ὁ ὁποῖος κατεπάτησε τὸν Υἱὸν τοῦ Θεοῦ καὶ ἐθεώρησε μολυσμένον τὸ αἷμα τῆς διαθήκης , μὲ τὸ ὁποῖον ἁγιάσθηκε , καὶ ὕβρισε τὸ Πνεῦμα τῆς χάριτος .
Διότι γνωρίζομεν ἐκεῖνον ποὺ εἶπε , Εἰς ἐμὲ ἀνήκει ἡ ἐκδίκησις , ἐγὼ θὰ ἀνταποδώσω , λέγει ὁ Κύριος , καὶ πάλιν , ὁ Κύριος θὰ κρίνῃ τὸν λαόν του .
Εἶναι φοβερὸν νὰ πέσῃ κανεὶς εἰς τὰ χέρια τοῦ ζωντανοῦ Θεοῦ .
Νὰ θυμᾶσθε τὶς περασμένες ἡμέρες , ὅταν , ἀφοῦ ἐφωτισθήκατε , ὑπομείνατε εἰς μεγάλον ἀγῶνα παθημάτων ,
ἄλλοτε διεπομπεύεσθε μὲ ὀνειδισμοὺς καὶ θλίψεις , ἄλλοτε ἐγίνεσθε συμπαραστάται ἐκείνων , ποὺ ἐπερνοῦσαν ἀπὸ μίαν τέτοιαν μεταχείρισιν .
Διότι καὶ ὅταν ἤμουν φυλακισμένος ἐδείξατε συμπάθειαν , καὶ τὴν διαρπαγὴν τῶν ὑπαρχόντων σας μὲ χαρὰν ἐδεχθήκατε , ἐπειδὴ ἠξέρατε ὅτι ἔχετε κάτι ἀνώτερον καὶ μόνιμον εἰς τοὺς οὐρανούς .
Μὴ χάσετε λοιπὸν τὸ θάρρος σας , τὸ ὁποῖον θὰ ἀνταμοιφθῇ πλούσια .
Ἔχετε ἀνάγκην ὑπομονῆς , διὰ νὰ κάνετε τὸ θέλημα τοῦ Θεοῦ καὶ νὰ καρπωθῆτε τὰ ἀγαθὰ τῆς ὑποσχέσεώς του .
Διότι γρήγορα , πολὺ γρήγορα θὰ ἔλθῃ ὁ ἐρχόμενος καὶ δὲν θὰ βραδύνῃ .
Ἐκεῖνος ποὺ δικαιώνεται διὰ τῆς πίστεως θὰ ζήσῃ . Ἐὰν ὅμως ὑποχωρήσῃ , ἡ ψυχή μου δὲν εὐαρεστεῖται εἰς αὐτόν .
Ἐμεῖς ὅμως δὲν εἴμεθα ἀπὸ ἐκείνους ποὺ ὑποχωροῦν καὶ χάνονται , ἀλλ᾽ εἴμεθα ἄνθρωποι πίστεως πρὸς σωτηρίαν τῆς ψυχῆς μας .
Ἡ πίστις κάνει πραγματικὰ ἐκεῖνα ποὺ ἐλπίζομεν , καὶ βέβαια ἐκεῖνα ποὺ δὲν βλέπομεν .
Μὲ αὐτὴν οἱ ἀρχαιότεροι ἀπέκτησαν καλὴν μαρτυρίαν .
Μὲ τὴν πίστιν κατανοοῦμεν ὅτι ἐδημιουργήθησαν οἱ κόσμοι διὰ τοῦ λόγου τοῦ Θεοῦ , ὥστε ἀπὸ ἀόρατα νὰ ἔχουν γίνει τὰ ὁρατά .
Μὲ τὴν πίστιν ὁ Ἄβελ προσέφερεν εἰς τὸν Θεὸν καλυτέραν θυσίαν παρὰ ὁ Κάϊν , καὶ διὰ τὴν πίστιν αὐτὴν ἐδόθηκε ἡ μαρτυρία ὅτι εἶναι δίκαιος , ἀφοῦ ὁ ἴδιος ὁ Θεὸς ἔδωκε τὴν μαρτυρίαν του ἐπάνω εἰς τὰ δῶρα καὶ διὰ τῆς πίστεώς του , ἂν καὶ ἐπέθανε , μιλεῖ ἀκόμη .
Μὲ τὴν πίστιν ὁ Ἐνὼχ μετετέθη ἀπὸ αὐτὸν τὸν κόσμον διὰ νὰ μὴ ἰδῇ θάνατον καὶ δὲν ἀνευρίσκετο , διότι τὸν εἶχε μεταθέσει ὁ Θεός . Πρὶν μετατεθῆ εἶχε δοθῆ μαρτυρία ὅτι εἶχε εὐαρεστήσει τὸν Θεόν ,
καὶ χωρὶς πίστιν εἶναι ἀδύνατον νὰ γίνῃ κανεὶς εὐάρεστος εἰς τὸν Θεόν . Διότι ἐκεῖνος ποὺ προσέρχεται εἰς τὸν Θεόν , πρέπει νὰ πιστεύῃ ὅτι ὑπάρχει Θεὸς καὶ ὅτι ἀμείβει ἐκείνους ποὺ τὸν ζητοῦν .
Μὲ τὴν πίστιν ὁ Νῶε , ἀφοῦ προειδοποιήθηκε ἀπὸ τὸν Θεὸν διὰ πράγματα ποὺ ἀκόμη δὲν ἔβλεπε , ἔκανε , ἀπὸ φόβον εὐλαβικόν , τὴν κιβωτὸν διὰ νὰ σώσῃ τὴν οἰκογένειάν του , καὶ μὲ τὴν πίστιν του κατέκρινε τὸν κόσμον καὶ ἔγινε κληρονόμος τῆς διὰ πίστεως δικαιώσεως .
Μὲ τὴν πίστιν ὁ Ἀβραὰμ ὑπήκουσε εἰς τὴν κλῆσιν νὰ φύγῃ εἰς τόπον τὸν ὁποῖον ἔμελλε νὰ κληρονομήσῃ , καὶ ἔφυγε χωρὶς νὰ ξέρῃ ποῦ πηγαίνει .
Μὲ τὴν πίστιν κατῴκησε εἰς τὴν γῆν τῆς ἐπαγγελίας σὰν ξένος σὲ μιὰ ξένη χώρα , ζῶν σὲ σκηνές , μαζὶ μὲ τὸν Ἰσαὰκ καὶ τὸν Ἰακώβ , οἱ ὁποῖοι ἦσαν συγκληρονόμοι τῆς ἰδίας ὑποσχέσεως ,
διότι ἐπερίμενε τὴν πόλιν , ἡ ὁποία ἔχει στερεὰ θεμέλια καὶ τῆς ὁποίας ἀρχιτέκτων καὶ δημιουργὸς εἶναι ὁ Θεός .
Μὲ τὴν πίστιν καὶ αὐτὴ ἡ Σάρρα , παρὰ τὴν ἡλικίαν της , ἔλαβε τὴν δύναμιν πρὸς σύλληψιν , διότι ἐθεώρησε ἀξιόπιστον ἐκεῖνον , ποὺ ἔδωσε τὴν ὑπόσχεσιν .
Καὶ ἔτσι ἀπὸ ἕνα ἄνθρωπον , ποὺ ἦτο καὶ νεκρωμένος , προῆλθον ἀπόγονοι τόσον πολλοὶ ὅπως τὰ ἄστρα τοῦ οὐρανοῦ καὶ ὅπως ἡ ἀναρίθμητη ἄμμος εἰς τὰς ἀκτὰς τῆς θαλάσσης .
Ὅλοι αὐτοὶ ἐπέθαναν μὲ πίστιν , χωρὶς νὰ ἔχουν λάβει τὰς ὑποσχέσεις , ἀλλὰ τὰς εἶδαν ἀπὸ μακρυά , καὶ τὰς ἐχαιρέτησαν καὶ ὡμολόγησαν ὅτι εἶναι ξένοι καὶ περαστικοὶ ἐδῶ εἰς τὴν γῆν .
Ἀσφαλῶς δὲ ἐκεῖνοι ποὺ μιλοῦν ἔτσι , δείχνουν ὅτι ζητοῦν τὴν πατρίδα τους .
Καὶ ἐὰν μὲν εἶχαν στὸν νοῦ τους ἐκείνην , ἀπὸ τὴν ὁποίαν εἶχαν φύγει , θὰ εἶχαν τὸν καιρὸν νὰ ἐπιστρέψουν .
Ἐνῷ τώρα λαχταροῦν μιὰ καλύτερη πατρίδα , δηλαδὴ ἐπουράνιον . Διὰ τὸν λόγον αὐτὸν δὲν ἐντρέπεται ὁ Θεὸς νὰ ὀνομάζεται Θεός τους , διότι τοὺς ἔχει ἑτοιμάσει πόλιν .
Μὲ τὴν πίστιν προσέφερε ὁ Ἀβραὰμ τὸν Ἰσαάκ , ὅταν ἐδοκιμάσθηκε . Ἐκεῖνος ποὺ ἔλαβε τὰς ὑποσχέσεις , ἦτο ἕτοιμος νὰ προσφέρῃ τὸν μονογενῆ του υἱόν ,
διὰ τὸν ὁποῖον ἐλέχθη , Διὰ τοῦ Ἰσαὰκ θὰ προέλθουν οἱ ἀπόγονοί σου ,
διότι ἐσκέφθηκε ὅτι ὁ Θεὸς εἶναι δυνατὸς νὰ ἀναστήσῃ καὶ ἀπὸ τοὺς νεκρούς . Καὶ ἀπὸ τοὺς νεκρούς , θὰ ἠμπορούσαμε νὰ ποῦμε , τὸν ἐπῆρε πίσω ὁ Ἀβραάμ .
Μὲ τὴν πίστιν πρὸς τὰ μελλοντικὰ εὐλόγησε ὁ Ἰσαὰκ τὸν Ἰακὼβ καὶ τὸν Ἠσαῦ .
Μὲ τὴν πίστιν ὁ Ἰακώβ , ὅταν ἐπέθαινε , εὐλόγησε κάθε ἕνα ἀπὸ τοὺς υἱοὺς τοῦ Ἰωσὴφ καὶ προσκύνησε τὸν Θεόν , στηριχθεὶς εἰς τὸ ἄκρον τῆς ράβδου του .
Μὲ τὴν πίστιν ὁ Ἰωσήφ , ὅταν ἐπέθαινε , ἐμίλησε διὰ τὴν ἔξοδον τῶν Ἰσραηλιτῶν καὶ ἔδωκε ἐντολὰς διὰ τὰ ὀστᾶ του .
Μὲ τὴν πίστιν ὁ Μωϋσῆς , μετὰ τὴν γέννησίν του , ἐκρύφθηκε ἐπὶ τρεῖς μῆνες ἀπὸ τοὺς γονεῖς του , διότι εἶδαν ὅτι τὸ παιδὶ ἦτο ὡραῖον , καὶ δὲν ἐφοβήθηκαν τὴν διαταγὴν τοῦ βασιλέως .
Μὲ τὴν πίστιν ὁ Μωϋσῆς , ὅταν ἐμεγάλωσε , ἀρνήθηκε νὰ ὀνομάζεται υἱὸς τῆς θυγατρὸς τοῦ Φαραώ ,
διότι ἐπροτίμησε μᾶλλον νὰ ὑποφέρῃ μαζὶ μὲ τὸν λαὸν τοῦ Θεοῦ παρὰ νὰ ἔχῃ τὴν πρόσκαιρη ἀπόλαυσιν ἁμαρτωλῶν πραγμάτων .
Ἐθεώρησε μεγαλύτερον πλοῦτον ἀπὸ τοὺς θησαυροὺς τῆς Αἰγύπτου τὸν ἐξευτελισμὸν τοῦ Χριστοῦ , καθ᾽ ὅσον ἀπέβλεπε εἰς τὴν ἀνταπόδοσιν .
Μὲ τὴν πίστιν ἄφησε τὴν Αἴγυπτον , χωρὶς νὰ φοβηθῇ τὸν θυμὸν τοῦ βασιλέως , διότι ἔδειξε καρτερίαν , σὰν νὰ ἔβλεπε τὸν ἀόρατον Θεόν .
Μὲ τὴν πίστιν ἔκανε τὸ πάσχα καὶ τὸν ραντισμὸν τοῦ αἵματος διὰ νὰ μὴ θίξῃ ὁ ἐξολοθρευτὴς ἄγγελος τὰ πρωτότοκά των .
Μὲ τὴν πίστιν διέβησαν τὴν Ἐρυθρὰν Θάλασσαν σὰν νὰ ἦτο ξηρά , ἐνῷ οἱ Αἰγύπτιοι , ὅταν ἐπροσπάθησαν , κατεποντίσθησαν .
Μὲ τὴν πίστιν ἔπεσαν τὰ τείχη τῆς Ἱεριχώ , ἀφοῦ περικυκλώθησαν ἐπὶ ἑπτὰ ἡμέρας .
Μὲ τὴν πίστιν ἡ Ραὰβ ἡ πόρνη δὲν ἐχάθηκε μαζὶ μὲ τοὺς ἀπειθεῖς , διότι ἐδέχθηκε εἰρηνικὰ τοὺς κατασκόπους .
Καὶ τί ἀκόμη νὰ πῶ ; Δὲν μοῦ ἐπιτρέπει ὁ χρόνος νὰ σᾶς διηγηθῶ διὰ τὸν Γεδεών , τὸν Βαράκ , τὸν Σαμψών , τὸν Ἰεφθάε , τὸν Δαυῒδ καὶ Σαμουὴλ καὶ τοὺς προφήτας ,
οἱ ὁποῖοι μὲ τὴν πίστιν ἀνέτρεψαν βασίλεια , ἔκαναν ἔργα δικαιοσύνης , ἐπέτυχαν τὴν πραγματοποίησιν ὑποσχέσεων τοῦ Θεοῦ , ἔφραξαν στόματα λεόντων ,
ἔσβησαν τὴν δύναμιν φωτιᾶς , διέφυγαν τὴν σφαγήν , ἔγιναν ἀπὸ ἀδύνατοι δυνατοί , ἔγιναν ἰσχυροὶ σὲ καιρὸν πολέμου , ἔτρεψαν εἰς φυγὴν παρατάξεις τῶν ἐχθρῶν .
Γυναῖκες ἔλαβαν τοὺς νεκρούς των δι᾽ ἀναστάσεως , ἄλλοι δὲ ἐβασανίσθησαν καὶ δὲν ἐδέχθησαν νὰ ἀφεθοῦν ἐλεύθεροι , διὰ νὰ ἐπιτύχουν μίαν ἄλλην καλυτέραν ἀνάστασιν .
Ἄλλοι ἐδοκιμάσθησαν μὲ ἐμπαιγμοὺς καὶ μαστίγωσιν , ἀκόμη δὲ καὶ μὲ δεσμὰ καὶ φυλακήν .
Ἐλιθοβολήθησαν , ἐπριονίσθησαν , ὑπέστησαν πολλὰς δοκιμασίας , ἐθανατώθησαν μὲ μάχαιραν , περιπλανῶντο φοροῦντες δέρματα προβάτων καὶ δέρματα αἰγῶν , ἐστεροῦντο , ὑπέφεραν θλίψεις καὶ κακουχίας ,
( ἄνθρωποι διὰ τοὺς ὁποίους δὲν ἦτο ἄξιος ὁ κόσμος ) , ἐπλανῶντο σὲ ἐρήμους καὶ σὲ βουνά , σὲ σπήλαια καὶ σὲ τρύπες τῆς γῆς .
Ὅλοι αὐτοί , ἂν καὶ εἶχαν καλὴν μαρτυρίαν διὰ τὴν πίστιν τους , δὲν ἔλαβαν ὅ , τι εἶχε ὑποσχεθῆ ὁ Θεός ,
διότι εἶχε ὁ Θεὸς προβλέψει κάτι καλύτερον ἀναφορικῶς μ᾽ ἐμᾶς διὰ νὰ μὴ φθάσουν ἐκεῖνοι εἰς τὴν τελειότητα χωρὶς ἐμᾶς .
Ἑπομένως , ἀφοῦ ἔχομεν γύρω μας ἕνα τόσο μεγάλο σύννεφο ἀπὸ μάρτυρας , ἂς ἀποτινάξωμεν κάθε βάρος καὶ τὴν ἁμαρτίαν , ἡ ὁποία εὔκολα μᾶς ἐμπλέκει , καὶ ἂς τρέχωμεν μὲ ὑπομονὴν τὸ ἀγώνισμα τοῦ δρόμου ποὺ εἶναι ἐμπρός μας ,
μὲ τοὺς ὀφθαλμούς μας προσηλωμένους πρὸς τὸν ἀρχηγὸν καὶ τελειωτὴν τῆς πίστεώς μας , τὸν Ἰησοῦν , ὁ ὁποῖος , χάριν τῆς χαρᾶς ποὺ τὸν ἀνέμενε , ὑπέμεινε σταυρόν , περιφρονήσας τὴν αἰσχύνην , καὶ ἐκάθησε εἰς τὰ δεξιὰ τοῦ θρόνου τοῦ Θεοῦ .
Σκεφθῆτε λοιπὸν αὐτόν , ὁ ὁποῖος ὑπέμεινε τόσην ἐχθρότητα ἐναντίον του ἐκ μέρους τῶν ἁμαρτωλῶν , διὰ νὰ μὴ κουρασθῆτε καὶ ἀποθαρρυνθῆτε .
Ἀκόμη δὲν ἀντισταθήκατε μέχρις αἵματος εἰς τὸν ἀγῶνα κατὰ τῆς ἁμαρτίας ,
καὶ ἐλησμονήσατε τὴν νουθεσίαν , ποὺ σᾶς ἀπευθύνεται σὰν σὲ παιδιά : Παιδί μου , μὴ περιφρονήσῃς τὴν διαπαιδαγώγησιν τοῦ Κυρίου καὶ μὴ χάσῃς τὸ θάρρος σου , ὅταν ἐλέγχεσαι ἀπὸ αὐτόν ,
διότι ἐκεῖνον ποὺ ἀγαπᾶ ὁ Κύριος τὸν παιδαγωγεῖ , καὶ μαστιγώνει κάθε παιδί , τὸ ὁποῖον δέχεται .
Ὑπομείνατε τὴν διαπαιδαγώγησίν σας . Ὁ Θεὸς σᾶς μεταχειρίζεται σὰν παιδιά του , διότι ποιό παιδὶ δὲν τὸ παιδαγωγεῖ ὁ πατέρας του ;
Ἐὰν ὅμως δὲν ἐδοκιμάσατε διαπαιδαγώγησιν , τὴν ὁποίαν ἔχουν ὅλοι περάσει , τότε εἶσθε νόθα παιδιὰ καὶ ὄχι γνήσια .
Ἐξ ἄλλου , εἴχαμε παιδαγωγοὺς τοὺς ἐπιγείους πατέρας μας καὶ τοὺς ἐσεβόμεθα . Δὲν πρέπει λοιπὸν πολὺ περισσότερον νὰ ὑποταχθοῦμε εἰς τὸν Πατέρα τῶν πνευμάτων καὶ νὰ ζήσωμεν ;
Ἐκεῖνοι μᾶς παιδαγωγοῦσαν δι᾽ ὀλίγον καιρὸν καὶ ὅπως ἤθελαν , ἀλλ᾽ αὐτὸς γιὰ τὸ καλό μας , γιὰ νὰ γίνωμεν μέτοχοι τῆς ἁγιότητός του .
Καμμία δὲ διαπαιδαγώγησις δὲν φαίνεται νὰ προξενῇ , εἰς τὴν ἀρχήν , χαρὰν ἀλλὰ λύπην , ἀργότερα ὅμως ἀποφέρει καρπὸν εἰρηνικὸν δικαιοσύνης εἰς ἐκείνους οἱ ὁποῖοι ἐγυμνάσθησαν δι᾽ αὐτῆς .
Διὰ τοῦτο ἐνισχύσατε τὰ ἄτονα χέρια καὶ τὰ παραλυμένα γόνατα ,
καὶ κάνετε ἴσιους δρόμους γιὰ τὰ πόδια σας , διὰ νὰ μὴ ἐξαρθρωθῇ τὸ χωλὸν ἀλλὰ μᾶλλον νὰ θεραπευθῇ .
Ἐπιδιώκετε εἰρήνην μὲ ὅλους καὶ τὸν ἁγιασμόν , διότι χωρὶς αὐτὸν κανεὶς δὲν θὰ ἰδῇ τὸν Κύριον .
Προσέχετε μήπως κανεὶς δὲν ἔχῃ λάβει τὴν χάριν τοῦ Θεοῦ , μήπως ὑπάρχῃ καμμιὰ ρίζα πικρίας , ἡ ὁποία βλαστάνουσα προξενεῖ ἐνοχλήσεις καὶ μὲ αὐτὴν μολυνθοῦν πολλοί ,
μήπως ὑπάρχῃ κανεὶς πόρνος ἢ κοσμικόφρων , ὅπως ὁ Ἠσαῦ , ὁ ὁποῖος γιὰ ἕνα φαγητὸν ἐπώλησε τὰ πρωτοτόκιά του .
Ξέρετε δὲ ὅτι , ὅταν ἀργότερα ἠθέλησε νὰ κληρονομήσῃ τὴν εὐλογίαν , ἀποδοκιμάσθηκε , διότι δὲν μπόρεσε νὰ ἀλλάξῃ τὴν γνώμην τοῦ πατέρα του , ἂν καὶ τὸ ἐζήτησε μὲ δάκρυα .
Διότι δὲν ἔχετε προσέλθει εἰς ὄρος ψηλαφώμενον καὶ καιόμενον μὲ φωτιά , εἰς ὀμίχλην καὶ σκότος καὶ θύελλαν ,
καὶ εἰς ἦχον σάλπιγγος καὶ φωνὴν λόγων , ποὺ μόλις ἄκουσαν οἱ ἀκροαταὶ παρεκάλεσαν νὰ μὴ ἀκούσουν ἄλλην λέξιν ,
διότι δὲν μποροῦσαν νὰ ὑποφέρουν τὴν διαταγήν , Καὶ ἂν ζῷον ἀκόμη ἀγγίξῃ τὸ ὄρος , νὰ λιθοβοληθῇ .
Καὶ ἦτο τόσον φοβερὸν τὸ φαινόμενον , ὥστε ὁ Μωϋσῆς εἶπε : Εἶμαι γεμᾶτος φόβον καὶ τρόμον .
Σεῖς ὅμως , ἔχετε προσέλθει εἰς τὸ ὄρος τῆς Σιὼν καὶ εἰς τὴν πόλιν τοῦ ζωντανοῦ Θεοῦ , τὴν ἐπουράνιον Ἱερουσαλήμ , καὶ εἰς μυριάδας ἀγγέλων , εἰς πανήγυριν
καὶ ἐκκλησίαν τῶν πρωτοτόκων , οἱ ὁποῖοι εἶναι γραμμένοι εἰς τὸν οὐρανόν , καὶ εἰς τὸν Θεὸν τὸν κριτὴν ὅλων καὶ εἰς τὰ πνεύματα τῶν δικαίων , ποὺ ἔχουν γίνει τέλειοι ,
καὶ εἰς τὸν μεσίτην τῆς νέας διαθήκης , τὸν Ἰησοῦν , καὶ εἰς αἷμα ραντισμοῦ ποὺ μιλεῖ διὰ καλύτερα πράγματα ἀπὸ τὸ αἷμα τοῦ Ἄβελ .
Προσέχετε νὰ μὴ ἀρνηθῆτε νὰ ἀκούσετε αὐτὸν ποὺ σᾶς μιλεῖ . Διότι ἐὰν ἐκεῖνοι δὲν ἐξέφυγαν τὴν τιμωρίαν ὅταν ἀρνήθηκαν νὰ ἀκούσουν ἐκεῖνον , ποὺ τοὺς ἐδίδασκε ἐπὶ τῆς γῆς , πολὺ περισσότερον δὲν θὰ ξεφύγωμεν ἐμεῖς , ἐὰν ἀποστρεφώμεθα ἐκεῖνον , ποὺ εἶναι ἀπὸ τοὺς οὐρανούς .
Αὐτοῦ ἡ φωνὴ ἐσάλευσε τότε τὴν γῆν , τώρα δὲ ἔχει ὑποσχεθῆ , Ἀκόμη μιὰ φορὰ ἐγὼ θὰ σείσω ὄχι μόνον τὴν γῆν ἀλλὰ καὶ τὸν οὐρανόν .
Αἱ λέξεις ἀκόμη μιὰ φορὰ φανερώνουν ὅτι ἐκεῖνα ποὺ σαλεύονται , ἐπειδὴ εἶναι δημιουργήματα , θὰ μετακινηθοῦν , διὰ νὰ παραμείνουν ἐκεῖνα , ποὺ δὲν εἶναι δυνατὸν νὰ σαλευθοῦν .
Διὰ τοῦτο , ἐπειδὴ μᾶς δίδεται βασίλειον ἀσάλευτον , ἂς εἴμεθα εὐγνώμονες καὶ ἂς λατρεύωμεν τὸν Θεὸν κατὰ τρόπον εὐάρεστον μὲ εὐλάβειαν καὶ φόβον ,
διότι ὁ Θεός μας εἶναι φωτιὰ ποὺ κατακαίει .


























Ὁ Ἰάκωβος , δοῦλος τοῦ Θεοῦ καὶ τοῦ Κυρίου Ἰησοῦ Χριστοῦ , πρὸς τὰς δώδεκα φυλάς , αἱ ὁποῖαι εἶναι μεταξὺ τῆς Διασπορᾶς · χαίρετε .
Νὰ ἔχετε μεγάλην χαράν , ἀδελφοί μου , ὅταν πέσετε σὲ διάφορες δοκιμασίες ,
διότι πρέπει νὰ ξέρετε ὅτι ἡ δοκιμασία τῆς πίστεώς σας παράγει ὑπομονήν ,
ἡ δὲ ὑπομονὴ ἂς κάνῃ τέλειον ἔργον διὰ νὰ εἶσθε τέλειοι καὶ ὁλοκληρωμένοι , καὶ νὰ μὴ ὑστερῆτε σὲ τίποτε .
Ἐὰν κανεὶς ἀπὸ σᾶς ὑστερῇ σὲ σοφίαν , ἂς ζητήσῃ ἀπὸ τὸν Θεόν , ὁ ὁποῖος δίνει εἰς ὅλους μὲ γενναιοδωρίαν καὶ χωρὶς νὰ προσβάλῃ , καὶ θὰ τοῦ δοθῇ .
Νὰ ζητᾷ ὅμως μὲ πίστιν χωρὶς νὰ ἀμφιβάλλῃ καθόλου , διότι ἐκεῖνος ποὺ ἀμφιβάλλει , μοιάζει μὲ τὸ κῦμα τῆς θαλάσσης , τὸ ὁποῖον κινεῖται ἀπὸ τὸν ἀέρα καὶ φέρεται ἐδῶ καὶ ἐκεῖ .
Ἂς μὴ νομίζῃ ὁ ἄνθρωπος ἐκεῖνος , ὅτι θὰ πάρῃ τίποτε ἀπὸ τὸν Κύριον ·
εἶναι ἄνθρωπος δίγνωμος , ἀκατάστατος εἰς ὅλην τὴν διαγωγήν του .
Ἂς καυχᾶται ὁ ἀδελφὸς ὁ ἄσημος διὰ τὴν ἀνύψωσίν του ,
καὶ ὁ πλούσιος διὰ τὴν ταπείνωσίν του , διότι θὰ παρέλθῃ σὰν τὸ ἄνθος τοῦ χορταριοῦ .
Μόλις ἀνέτειλε ὁ ἥλιος μὲ καυστικὴν θερμότητα , ἐξεράθηκε τὸ χορτάρι , τὸ ἄνθος του ἔπεσε καὶ ἡ ὡραιότης τῆς ἐμφανίσεώς του ἐχάθηκε . Ἔτσι καὶ ὁ πλούσιος θὰ μαραθῇ μέσα εἰς τὰς ἀσχολίας του .
Μακάριος εἶναι ὁ ἄνθρωπος ποὺ ὑπομένει δοκιμασίαν , διότι ὅταν ἀποδειχθῇ ἄξιος , θὰ λάβῃ τὸ στεφάνι τῆς ζωῆς , ποὺ ὑποσχέθηκε ὁ Κύριος εἰς ἐκείνους ποὺ τὸν ἀγαποῦν .
Κανένας ἂς μὴ λέγῃ , ὅταν πειράζεται , « Ἀπὸ τὸν Θεὸν πειράζομαι » , διότι ὁ Θεὸς δὲν πειράζεται ἀπὸ τὸ κακὸν καὶ ὁ ἴδιος δὲν πειράζει κανένα .
Ὁ καθένας πειράζεται ὅταν παρασύρεται καὶ δελεάζεται ἀπὸ τὴν δικήν του ἐπιθυμίαν .
Ἔπειτα ἡ ἐπιθυμία , ὅταν συλλάβῃ , γεννᾶ τὴν ἁμαρτίαν , ἡ δὲ ἁμαρτία , ὅταν ὡριμάσῃ , γεννᾶ τὸν θάνατον .
Μὴ πλανᾶσθε , ἀδελφοί μου ἀγαπητοί ·
κάθε δόσις καλὴ καὶ κάθε δῶρον τέλειον εἶναι ἀπὸ ἐπάνω , ἔρχεται ἀπὸ τὸν Πατέρα τῶν φώτων , εἰς τὸν ὁποῖον δὲν ὑπάρχει ἀλλαγὴ ἢ ἐπισκίασις ἕνεκα μετατροπῆς .
Ἐπειδὴ τὸ ἠθέλησε , μᾶς ἐγέννησε μὲ τὸν λόγον τῆς ἀληθείας , ὥστε νὰ εἴμεθα ἕνα εἶδος ἀπαρχῆς τῶν δημιουργημάτων του .
Ὥστε , ἀδελφοί μου ἀγαπητοί , ἂς εἶναι κάθε ἄνθρωπος γρήγορος εἰς τὸ νὰ ἀκούῃ , βραδὺς εἰς τὸ νὰ μιλῇ , βραδὺς εἰς τὸ νὰ ὀργίζεται ,
διότι ἡ ὀργὴ τοῦ ἀνθρώπου δὲν προάγει τὴν δικαιοσύνην τοῦ Θεοῦ .
Διὰ τοῦτο , ἀφῆστε κάθε ρυπαρότητα καὶ πληθώραν κακίας , καὶ δεχθῆτε μὲ ταπεινοφροσύνην τὸν λόγον τὸν φυτευθέντα μέσα σας , ποὺ ἔχει τὴν δύναμιν νὰ σώσῃ τὰς ψυχάς σας .
Νὰ γίνεσθε δὲ ἐκτελεσταὶ τοῦ λόγου , ὄχι μόνον ἀκροαταί , ἀπατῶντες τὸν ἑαυτόν σας .
Διότι ἐὰν εἶναι κανεὶς ἀκροατὴς τοῦ λόγου καὶ ὄχι ἐκτελεστής , αὐτὸς μοιάζει μὲ ἄνθρωπον , ὁ ὁποῖος κυττάζει τὸ φυσικόν του πρόσωπον εἰς τὸν καθρέφτην ·
εἶδε τὸν ἑαυτόν του καὶ ἔφυγε , καὶ ἀμέσως ἐλησμόνησε πῶς ἐφαίνετο .
Ἐκεῖνος ὅμως ποὺ ἔχει ἐμβαθύνει εἰς τὸν τέλειον νόμον , τὸν νόμον ποὺ μᾶς δίνει ἐλευθερίαν , καὶ παρέμεινε ἐκεῖ , αὐτός , ἐπειδὴ δὲν εἶναι ἀκροατὴς ποὺ νὰ λησμονῇ ἀλλ᾽ ἐκτελεστὴς ἔργων , θὰ εἶναι μακάριος ἐν τῇ ἐκτελέσει .
Ἐὰν κανεὶς μεταξύ σας νομίζῃ ὅτι εἶναι θρῆσκος , ἐνῷ δὲν χαλιναγωγεῖ τὴν γλῶσσάν του , ἀλλ᾽ ἀπατᾶ τὴν καρδιά του , αὐτοῦ ἡ θρησκεία πάει χαμένη .
Θρησκεία καθαρὴ καὶ ἀμόλυντη ἐνώπιον τοῦ Θεοῦ καὶ Πατέρα εἶναι αὐτή : νὰ ἐπισκέπτεται κανεὶς ὀρφανοὺς καὶ χήρας εἰς τὴν θλῖψίν τους καὶ νὰ τηρῇ τὸν ἑαυτόν του ἀμόλυντον ἀπὸ τὸν κόσμον .
Ἀδελφοί μου , μὴ συνδέετε μὲ προσωποληψίας τὴν πίστιν τοῦ ἐνδόξου Κυρίου μας Ἰησοῦ Χριστοῦ .
Ἐὰν μπῇ εἰς τὴν συνάθροισίν σας ἄνθρωπος μὲ χρυσὸ δακτυλίδι καὶ ὡραῖα ντυμένος , καὶ μπῇ ἐπίσης ἕνας πτωχὸς μὲ λερωμένα ροῦχα ,
καὶ σεῖς δώσετε προσοχὴν εἰς ἐκεῖνον ποὺ φορεῖ τὰ ὡραῖα ροῦχα καὶ τοῦ πῆτε , Κάθησε ἐδῶ , παρακαλῶ , καὶ εἰς τὸν πτωχὸν πῆτε , Σὺ στάσου ἐκεῖ ἢ κάθησε ἐδῶ κοντὰ εἰς τὸ σκαμνὶ τῶν ποδιῶν μου ,
δὲν ἐκάνατε μεταξύ σας διάκρισιν καὶ δὲν ἐγίνατε κριταὶ μὲ σκέψεις κακές ;
Ἀκοῦστε , ἀδελφοί μου ἀγαπητοί . Ὁ Θεὸς δὲν ἐδιάλεξε ἐκείνους ποὺ εἶναι πτωχοὶ εἰς τὰ μάτια τοῦ κόσμου νὰ γίνουν πλούσιοι εἰς τὴν πίστιν καὶ κληρονόμοι τῆς βασιλείας , τὴν ὁποίαν ὑποσχέθηκε εἰς ὅσους τὸν ἀγαποῦν ;
Σεῖς ὅμως ἐξευτελίσατε τὸν πτωχόν . Δὲν σᾶς καταδυναστεύουν οἱ πλούσιοι , καὶ αὐτοὶ δὲν εἶναι ποὺ σᾶς σύρουν εἰς τὰ δικαστήρια ;
Δὲν εἶναι αὐτοὶ ποὺ βλασφημοῦν τὸ τιμητικὸν ὄνομα , μὲ τὸ ὁποῖον ὀνομάζεσθε ;
Ἐὰν πραγματικὰ ἐφαρμόζετε τὸν βασιλικὸν νόμον , σύμφωνα μὲ τὴν γραφήν , Νὰ ἀγαπήσῃς τὸν πλησίον σου ὅπως τὸν ἑαυτόν σου , καλὰ κάνετε .
Ἐὰν ὅμως χαρίζεσθε σὲ πρόσωπα , κάνετε ἁμαρτίαν , καὶ ἐλέγχεσθε ἀπὸ τὸν νόμον ὡς παραβάται .
Διότι ὅποιος τηρήσῃ ὁλόκληρον τὸν νόμον , πταίσῃ ὅμως εἰς ἕνα σημεῖον , ἔχει γίνει ἔνοχος παραβάσεως ὅλου τοῦ νόμου .
Διότι ἐκεῖνος ποὺ εἶπε , Νὰ μὴ μοιχεύσῃς εἶπε καὶ Νὰ μὴ φονεύσῃς . Ἐὰν δὲ δὲν μοιχεύσῃς , ἀλλὰ φονεύσῃς , ἔχεις γίνει παραβάτης τοῦ νόμου .
Νὰ μιλᾶτε καὶ νὰ ἐνεργῆτε σὰν ἄνθρωποι ποὺ μέλλετε νὰ κριθῆτε διὰ νόμου ἐλευθερίας ,
διότι ἡ κρίσις θὰ εἶναι ἄσπλαγχνη πρὸς ἐκεῖνον ποὺ δὲν ἔδειξε εὐσπλαγχνίαν . Ἡ εὐσπλαγχνία θριαμβεύει ἔναντι τῆς κρίσεως .
Ποιά εἶναι ἡ ὠφέλεια , ἀδελφοί μου , ἐὰν λέγῃ κανεὶς ὅτι ἔχει πίστιν , δὲν ἔχει ὅμως ἔργα ; Μήπως εἶναι δυνατὸν ἡ πίστις του νὰ τὸν σώσῃ ;
Ἐὰν ἕνας ἀδελφὸς ἢ μία ἀδελφὴ δὲν ἔχουν ἐπαρκῆ ἐνδύματα καὶ στεροῦνται τῆς καθημερινῆς τροφῆς ,
τοὺς πῇ δὲ κάποιος ἀπὸ σᾶς , « Πηγαίνετε στὸ καλό , ζεσταθῆτε καὶ χορτασθῆτε » , καὶ δὲν τοὺς δώσετε τὰ ἀναγκαῖα διὰ τὸ σῶμα , ποιά ἡ ὠφέλεια ;
Ἔτσι καὶ ἡ πίστις , ἐὰν δὲν ἔχῃ ἔργα εἶναι νεκρὴ καθ᾽ ἑαυτήν .
Ἀλλὰ μπορεῖ κάποιος νὰ πῇ , « Ὁ ἕνας ἔχει πίστιν καὶ ὁ ἄλλος ἔχει ἔργα » · ἀπόδειξέ μου ὅτι ἔχεις πίστιν χωρὶς ἔργα καὶ ἐγὼ θὰ σοῦ ἀποδείξω ἀπὸ τὰ ἔργα μου τὴν πίστιν μου .
Σὺ πιστεύεις ὅτι ἕνας εἶναι ὁ Θεός . Καλὰ κάνεις · καὶ τὰ δαιμόνια τὸ πιστεύουν αὐτὸ καὶ φρίττουν .
Θέλεις νὰ μάθῃς , ὦ ἄνθρωπε κούφιε , ὅτι ἡ πίστις χωρὶς τὰ ἔργα εἶναι νεκρή ;
Ὁ Ἀβραάμ , ὁ προπάτοράς μας , δὲν ἐδικαιώθηκε μὲ τὰ ἔργα , ὅταν προσέφερε τὸν Ἰσαὰκ τὸν υἱόν του εἰς τὸ θυσιαστήριον ;
Βλέπεις ὅτι ἡ πίστις συνεργοῦσε μαζὶ μὲ τὰ ἔργα του καὶ ἀπὸ τὰ ἔργα ἔγινε ἡ πίστις τελεία
καὶ ἐκπληρώθηκε ἡ γραφὴ ποὺ λέγει , Ἐπίστεψε ὁ Ἀβραὰμ εἰς τὸν Θεὸν καὶ αὐτὸ τοῦ λογαριάσθηκε πρὸς δικαίωσιν καὶ ὠνομάσθηκε φίλος τοῦ Θεοῦ .
Βλέπετε λοιπόν , ὅτι ὁ ἄνθρωπος δικαιώνεται ἀπὸ τὰ ἔργα καὶ ὄχι μόνον ἀπὸ τὴν πίστιν .
Δὲν ἐδικαιώθηκε ἀπὸ ἔργα ἐπίσης ἡ Ραὰβ ἡ πόρνη , ἐπειδὴ ἐδέχθηκε τοὺς ἀγγελιαφόρους καὶ τοὺς ἄφησε νὰ φύγουν ἀπὸ ἄλλον δρόμον ;
Ὅπως τὸ σῶμα χωρὶς πνεῦμα εἶναι νεκρόν , ἔτσι καὶ ἡ πίστις χωρὶς ἔργα εἶναι νεκρή .
Ἂς μὴ γίνωνται πολλοὶ ἀπὸ σᾶς διδάσκαλοι , ἀδελφοί μου , διότι πρέπει νὰ ξέρετε ὅτι ἐμεῖς οἱ διδάσκαλοι θὰ κριθοῦμε αὐστηρότερα .
Ὅλοι φταῖμε σὲ πολλά . Ἐκεῖνος ποὺ δὲν φταίει εἰς τὰ λόγια του , εἶναι τέλειος ἄνθρωπος καὶ μπορεῖ νὰ χαλιναγωγήσῃ καὶ ὅλον τὸ σῶμά του .
Ἐὰν βάζωμεν χαλινάρια εἰς τὰ στόματα τῶν ἵππων , διὰ νὰ μᾶς ὑπακούουν , μποροῦμε νὰ διευθύνωμεν ὁλόκληρον τὸ σῶμά τους .
Ἀκόμη καὶ τὰ πλοῖα , ἂν καὶ εἶναι τόσον μεγάλα καὶ ὠθοῦνται ἀπὸ δυνατοὺς ἀνέμους , ὅμως κατευθύνονται ἀπὸ ἕνα πολὺ μικρὸ τιμόνι ἐκεῖ ποὺ θέλει ὁ πηδαλιοῦχος .
Ἔτσι καὶ ἡ γλῶσσα εἶναι μικρὸν μέλος καὶ ὅμως καυχᾶται διὰ μεγάλα πράγματα . Πόσον μικρὴ φωτιὰ κατακαίει ἕνα τόσον μεγάλο δάσος .
Καὶ ἡ γλῶσσα εἶναι μιὰ φωτιά , κόσμος κακίας . Μεταξὺ τῶν μελῶν μας , ἡ γλῶσσα εἶναι ἐκείνη ποὺ μολύνει ὁλόκληρον τὸ σῶμα καὶ πυρακτώνει τὸν τροχὸν τῆς ζωῆς καὶ πυρακτώνεται καὶ αὐτὴ ἀπὸ τὴν γέενναν .
Κάθε εἶδος θηρίων καὶ πτηνῶν , ἑρπετῶν καὶ θαλασσίων ζώων δαμάζεται καὶ ἔχει δαμασθῆ ἀπὸ τὸν ἄνθρωπον ,
ἀλλὰ τὴν γλῶσσαν κανεὶς ἀπὸ τοὺς ἀνθρώπους δὲν μπορεῖ νὰ δαμάσῃ , εἶναι ἀσυγκράτητον κακόν , γεμάτη ἀπὸ θανατηφόρον δηλητήριον .
Μὲ αὐτὴν εὐλογοῦμεν τὸν Θεὸν καὶ Πατέρα καὶ μὲ αὐτὴν καταρώμεθα τοὺς ἀνθρώπους ποὺ ἔχουν δημιουργηθῆ καθ᾽ ὁμοίωσιν τοῦ Θεοῦ .
Ἀπὸ τὸ ἴδιο στόμα βγαίνει εὐλογία καὶ κατάρα . Δὲν πρέπει , ἀδελφοί μου , νὰ γίνεται αὐτό .
Μήπως ἡ πηγὴ βγάζει ἀπὸ τὸ ἴδιο μέρος γλυκὸ καὶ πικρό ;
Μήπως μπορεῖ , ἀδελφοί μου , ἡ συκιὰ νὰ κάνῃ ἐληὲς ἢ ἡ κληματαριὰ σῦκα ; Ἔτσι καὶ καμμιὰ πηγὴ δὲν βγάζει ταυτοχρόνως νερὸ ἁλμυρὸ καὶ γλυκό .
Ποιός εἶναι σοφὸς καὶ γνωστικὸς μεταξύ σας ; Ἂς δείξῃ ἀπὸ τὴν καλὴν διαγωγήν του τὰ ἔργα του μὲ σοφὴν ταπεινοφροσύνην .
Ἐὰν ὅμως ἔχετε εἰς τὴν καρδιά σας πικρὴν ζηλοτυπίαν καὶ διάθεσιν πρὸς φιλονεικίαν , μὴ καυχᾶσθε καὶ ψεύδεσθε ἐναντίον τῆς ἀληθείας .
Δὲν εἶναι αὐτὴ ἡ σοφία ποὺ ἔρχεται ἀπὸ ἐπάνω , ἀλλ᾽ εἶναι ἐπίγειος , κοσμική , δαιμονική .
Διότι ὅπου ὑπάρχει ζηλοτυπία καὶ φιλονεικία , ἐκεῖ εἶναι ἀκαταστασία καὶ κάθε φαῦλο πρᾶγμα .
Ἡ σοφία ὅμως ποὺ ἔρχεται ἀπὸ ἐπάνω εἶναι πρῶτα ἁγνή , ἔπειτα εἰρηνική , ἐπιεικής , εὐπειθής , γεμάτη εὐσπλαγχνίαν καὶ καρποὺς καλούς , ἀμερόληπτη καὶ εἰλικρινής .
Διὰ τοὺς εἰρηνοποιοὺς σπείρεται εἰρηνικὰ καρπὸς δικαιοσύνης .
Ἀπὸ ποῦ προέρχονται οἱ πόλεμοι καὶ αἱ διαμάχαι μεταξύ σας ; Δὲν προέρχονται ἀπὸ τὰς ἀπολαύσεις σας , αἱ ὁποῖαι διεξάγουν πόλεμον εἰς τὰ μέλη σας ;
Ἐπιθυμεῖτε κάτι καὶ δὲν τὸ ἔχετε · φονεύετε καὶ ζηλεύετε καὶ δὲν μπορεῖτε νὰ ἐπιτύχετε · μάχεσθε καὶ πολεμᾶτε καὶ δὲν ἔχετε , διότι δὲν ζητᾶτε .
Ζητᾶτε καὶ δὲν παίρνετε , διότι ζητᾶτε μὲ κακὸν σκοπόν , διὰ νὰ τὰ δαπανήσετε εἰς τὰς ἀπολαύσεις σας .
Μοιχοὶ καὶ μοιχαλίδες , δὲν ξέρετε ὅτι ἡ φιλία τοῦ κόσμου εἶναι ἔχθρα πρὸς τὸν Θεόν ; Ὅποιος θελήσῃ νὰ εἶναι φίλος τοῦ κόσμου , γίνεται ἐχθρὸς τοῦ Θεοῦ .
Ἢ νομίζετε ὅτι χωρὶς λόγον λέγει ἡ γραφή , Τὸ πνεῦμα ποὺ ἔχει κατοικήσει μέσα μας ἐπιθυμεῖ μέχρι φθόνου ;
Ἀλλ᾽ ὁ Θεὸς μᾶς δίνει μεγαλύτερην χάριν · διὰ τοῦτο λέγει , Ὁ Θεὸς εἰς τοὺς ὑπερηφάνους ἀντιτάσσεται ἀλλ᾽ εἰς τοὺς ταπεινοὺς δίνει χάριν .
Ὑποταχθῆτε λοιπὸν εἰς τὸν Θεόν · ἀντισταθῆτε εἰς τὸν διάβολον καὶ θὰ φύγῃ ἀπὸ σᾶς .
Πλησιάσατε πρὸς τὸν Θεὸν καὶ θὰ σᾶς πλησιάσῃ καὶ αὐτός . Καθαρίσατε τὰ χέρια σας , ὦ ἁμαρτωλοί , καὶ ἂς εἶναι ἁγνὲς οἱ καρδιές σας , ὦ δίγνωμοι .
Λυπηθῆτε , πενθήσατε καὶ κλαύσατε . Τὸ γέλοιο σας ἂς μεταβληθῇ σὲ πένθος καὶ ἡ χαρά σας σὲ κατήφειαν .
Ταπεινωθῆτε ἐνώπιον τοῦ Κυρίου καὶ αὐτὸς θὰ σᾶς ὑψώσῃ .
Μὴ κακολογῆτε ὁ ἕνας τὸν ἄλλον , ἀδελφοί . Ἐκεῖνος ποὺ κακολογεῖ ἀδελφὸν καὶ κρίνει ἀδελφόν του , κακολογεῖ τὸν νόμον καὶ κρίνει τὸν νόμον . Ἀλλ᾽ ἐὰν κρίνῃς τὸν νόμον , τότε δὲν εἶσαι ἐκτελεστὴς τοῦ νόμου ἀλλὰ κριτής του .
Ἕνας εἶναι ὁ νομοθέτης καὶ κριτής , ἐκεῖνος ποὺ μπορεῖ νὰ σώσῃ καὶ νὰ καταστρέψῃ . Ποιός εἶσαι σὺ ποὺ κρίνεις τὸν ἄλλον ;
Ἐλᾶτε τώρα σεῖς ποὺ λέγετε , « Σήμερα ἢ αὔριον θὰ πᾶμε εἰς αὐτὴν τὴν πόλιν καὶ θὰ μείνωμεν ἐκεῖ ἕνα χρόνο · θὰ ἐμπορευθοῦμε καὶ θὰ κερδίσωμε χρήματα » .
Σεῖς ποὺ δὲν ξέρετε τί θὰ συμβῇ αὔριον . Ποιά εἶναι ἡ ζωή σας ; Εἶσθε σὰν τὸν ἀτμόν , ποὺ φαίνεται γιὰ λίγο διάστημα καὶ ἔπειτα ἐξαφανίζεται .
Νὰ λέγετε μᾶλλον , « Ἐὰν ὁ Κύριος θελήσῃ , θὰ ζήσωμεν καὶ θὰ κάνωμεν τοῦτο ἢ ἐκεῖνο » .
Τώρα ὅμως καυχᾶσθε μὲ τὰς ἀλαζονείας σας , ἀλλὰ κάθε τέτοια καύχησις εἶναι κακή .
Ἐκεῖνος ποὺ ξέρει τί καλὸν πρέπει νὰ κάνῃ καὶ δὲν τὸ κάνει , ἁμαρτάνει .
Ἐλᾶτε τώρα , σεῖς οἱ πλούσιοι , κλαύσατε καὶ θρηνήσατε διὰ τὰς συμφορὰς ποὺ σᾶς ἔρχονται .
Ὁ πλοῦτός σας ἔχει σαπίσει καὶ τὰ ἐνδύματά σας εἶναι φαγωμένα ἀπὸ τὸν σκόρον ,
τὸ χρυσάφι σας καὶ τὸ ἀσῆμι σας ἔχουν σκουριάσει καὶ ἡ σκουριά τους θὰ εἶναι μία μαρτυρία ἐναντίον σας , καὶ θὰ φάγῃ τὶς σάρκες σας σὰν φωτιά . Ἐθησαυρίσατε διὰ τὰς ἐσχάτας ἡμέρας .
Τὰ ἡμερομίσθια τῶν ἐργατῶν ποὺ ἐθέρισαν τὰ χωράφια σας , καὶ σεῖς τοὺς τὰ ἐστερήσατε , φωνάζουν , καὶ αἱ βοαὶ τῶν θεριστῶν ἔχουν φθάσει εἰς τὰ αὐτιὰ τοῦ Κυρίου Σαβαώθ .
Ἐζήσατε εἰς τὴν γῆν μὲ πολυτέλειαν καὶ ἀπολαύσεις , ἐπαχύνατε σὰν τὰ ζῶα διὰ τὴν ἡμέραν ποὺ θὰ τὰ σφάξουν .
Κατεδικάσατε , ἐσκοτώσατε τὸν ἀθῶον · δὲν σᾶς φέρνει ἀντίστασιν .
Φανῆτε λοιπὸν ὑπομονητικοί , ἀδελφοί , μέχρι τῆς ἐλεύσεως τοῦ Κυρίου . Ὁ γεωργὸς περιμένει τὸν πολύτιμον καρπὸν τῆς γῆς μὲ ὑπομονήν , ἕως ὅτου πέσῃ ἡ πρώϊμη καὶ ὄψιμη βροχή .
Φανῆτε καὶ σεῖς ὑπομονητικοί , δυναμῶστε τὶς καρδιές σας , διότι ἡ ἔλευσις τοῦ Κυρίου πλησιάζει .
Μὴ στενάζετε ὁ ἕνας ἐναντίον τοῦ ἄλλου , ἀδελφοί , διὰ νὰ μὴ κατακριθῆτε . Ἰδού , ὁ δικαστὴς στέκεται εἰς τὴν εἴσοδον .
Ὡς ὑπόδειγμα κακοπαθείας καὶ ὑπομονῆς , πάρετε , ἀδελφοί μου , τοὺς προφήτας , οἱ ὁποῖοι ἐμίλησαν εἰς τὸ ὄνομα τοῦ Κυρίου .
Μακαρίζομεν ἐκείνους ποὺ ἔχουν ὑπομονήν . Ἔχετε ἀκούσει διὰ τὴν ὑπομονὴν τοῦ Ἰὼβ καὶ ξέρετε πῶς εἰς τὸ τέλος τοῦ ἐφέρθηκε ὁ Κύριος , διότι ὁ Κύριος εἶναι πολυεύσπλαγχνος καὶ οἰκτίρμων .
Πρὸ πάντων , ἀδελφοί μου , μὴ ὁρκίζεσθε οὔτε εἰς τὸν οὐρανὸν οὔτε εἰς τὴν γῆν , οὔτε μὲ κανένα ἄλλον ὅρκον . Τὸ δικό σας « ναὶ » ἂς εἶναι ναί , καὶ τὸ « ὄχι » ὄχι , διὰ νὰ μὴ πέσετε σὲ καταδίκην .
Ὑποφέρει κανεὶς μεταξύ σας ; Ἂς προσεύχεται . Εὑρίσκεται κανεὶς εἰς εὐθυμίαν ; Ἂς ψάλλῃ .
Ἀσθενεῖ κανεὶς μεταξύ σας ; Ἂς προσκαλέσῃ τοὺς πρεσβυτέρους τῆς ἐκκλησίας καὶ ἂς προσευχηθοῦν ἐπάνω του , ἀφοῦ τὸν ἀλείψουν μὲ λάδι εἰς τὸ ὄνομα τοῦ Κυρίου ,
καὶ ἡ προσευχὴ ποὺ ἔγινε μὲ πίστιν , θὰ θεραπεύσῃ τὸν ἀσθενῆ · ὁ Κύριος θὰ τὸν σηκώσῃ καί , ἂν ἒχῃ διαπράξει ἁμαρτίας , θὰ τοῦ συγχωρηθοῦν .
Νὰ ἐξομολογῆσθε τὰς ἁμαρτίας σας ὁ ἕνας πρὸς τὸν ἄλλον καὶ νὰ προσεύχεσθε ὁ ἕνας διὰ τὸν ἄλλον , διὰ νὰ θεραπευθῆτε . Ἡ προσευχὴ τοῦ δικαίου ἔχει μεγάλην δύναμιν εἰς τὰ ἀποτελέσματά της .
Ὁ Ἠλίας ἦτο ἄνθρωπος μὲ ἀδυναμίες , ὅπως καὶ ἐμεῖς , καὶ ὅταν προσευχήθηκε νὰ μὴ βρέξῃ , δὲν ἔβρεξε εἰς τὴν γῆν τρία χρόνια καὶ ἕξη μῆνες .
Καὶ πάλιν προσευχήθηκε καὶ ὁ οὐρανὸς ἔστειλε βροχὴν καὶ ἡ γῆ ἐβλάστησε τὸν καρπόν της .
Ἀδελφοί , ἐὰν κανεὶς ἀπὸ σᾶς πλανηθῇ ἀπὸ τὴν ἀλήθειαν καὶ κάποιος τὸν ἐπαναφέρῃ ,
ἂς γνωρίζῃ ὅτι ἐκεῖνος ποὺ ἐπαναφέρει ἁμαρτωλὸν ἀπὸ τὸν δρόμον τῆς πλάνης του , θὰ σώσῃ ψυχὴν ἀπὸ τὸν θάνατον καὶ θὰ καλύψῃ πλῆθος ἁμαρτιῶν .

Ὁ Πέτρος , ἀπόστολος τοῦ Ἰησοῦ Χριστοῦ , πρὸς τοὺς κατοικοῦντας προσωρινῶς μεταξὺ τῆς Διασπορᾶς τοῦ Πόντου , τῆς Γαλατίας , τῆς Καππαδοκίας , τῆς Ἀσίας καὶ Βιθυνίας ,
οἱ ὁποῖοι ἔχουν ἐκλεγῆ σύμφωνα πρὸς τὴν πρόγνωσιν τοῦ Θεοῦ Πατρὸς καὶ ἁγιασθῆ ὑπὸ τοῦ Πνεύματος , διὰ νὰ ὑπακούσουν εἰς τὸν Ἰησοῦν Χριστὸν καὶ ραντισθοῦν μὲ τὸ αἷμά του · χάρις καὶ εἰρήνη νὰ αὐξηθοῦν μεταξύ σας .
Εὐλογητὸς ὁ Θεὸς καὶ Πατέρας τοῦ Κυρίου μας Ἰησοῦ Χριστοῦ , ὁ ὁποῖος κατὰ τὸ μεγάλο του ἔλεος μᾶς ἀναγέννησε , διὰ τῆς ἀναστάσεως τοῦ Ἰησοῦ Χριστοῦ ἀπὸ τοὺς νεκρούς , εἰς μίαν ζωντανὴν ἐλπίδα ,
εἰς μίαν κληρονομίαν ἄφθαρτη , ἀμόλυντη καὶ ἀμάραντη , ποὺ εἶναι φυλαγμένη εἰς τοὺς οὐρανοὺς γιὰ σᾶς ,
οἱ ὁποῖοι διὰ τῆς πίστεώς σας φρουρεῖσθε μὲ τὴν δύναμιν τοῦ Θεοῦ διὰ τὴν σωτηρίαν , ἡ ὁποία εἶναι ἕτοιμη νὰ φανερωθῇ κατὰ τὸν ἔσχατον καιρόν .
Νὰ αἰσθάνεσθε μεγάλην χαρὰν δι᾽ αὐτά , καὶ ἂν ἀκόμη παραστῇ ἀνάγκη νὰ λυπηθῆτε τώρα ὀλίγον μὲ διάφορες δοκιμασίες ,
ὥστε ἡ γνησιότης τῆς πίστεώς σας , ποὺ εἶναι πολυτιμότερη ἀπὸ τὸ χρυσάφι , τὸ ὁποῖον , ἂν καὶ εἶναι φθαρτόν , δοκιμάζεται μὲ τὴν φωτιά , νὰ ἀποδειχθῇ ἀξία ἐπαίνου καὶ τιμῆς καὶ δόξης , ὅταν ἀποκαλυφθῇ ὁ Ἰησοῦς Χριστός ,
τὸν ὁποῖον ἀγαπᾶτε , ἂν καὶ δὲν τὸν ἔχετε ἰδῆ , καί , πιστεύοντες εἰς αὐτὸν τώρα χωρὶς νὰ τὸν βλέπετε , αἰσθάνεσθε χαρὰν ἀνέκφραστην καὶ δοξασμένην ,
διότι ἀποκτᾶτε τὸ ἀποτέλεσμα τῆς πίστεώς σας , δηλαδὴ τὴν σωτηρίαν τῶν ψυχῶν σας .
Διὰ τὴν σωτηρίαν αὐτὴν ἀνεζήτησαν ἐπιμελῶς καὶ ἐρεύνησαν οἱ προφῆται , οἱ ὁποῖοι ἐπροφήτευσαν διὰ τὴν χάριν , ἡ ὁποία θὰ σᾶς ἐδίδετο ·
ἐρευνοῦσαν νὰ μάθουν ποιός ἦτο ὁ χρόνος ἢ ποῖαι αἱ περιστάσεις ποὺ ἐφανέρωνε τὸ Πνεῦμα τοῦ Χριστοῦ , ποὺ ἦτο μέσα τους , ὅταν προέλεγε τὰ πάθη τοῦ Χριστοῦ καὶ τὰς δόξας ποὺ θὰ ἀκολουθοῦσαν .
Εἰς τοὺς ὁποίους ἀποκαλύφθηκε ὅτι δὲν ὑπηρετοῦσαν τὸν ἑαυτόν τους ἀλλὰ ἐσᾶς , προλέγοντες ὅσα σᾶς ἀνηγγέλθησαν τώρα ἀπὸ ἐκείνους ποὺ σᾶς ἐκήρυξαν τὸ χαρμόσυνον ἄγγελμα μὲ δύναμιν τοῦ Πνεύματος τοῦ Ἁγίου , τὸ ὁποῖον ἐστάλη ἀπὸ τὸν οὐρανόν , πράγματα εἰς τὰ ὁποῖα ἐπιθυμοῦν ἄγγελοι νὰ ἐμβαθύνουν .
Διὰ τοῦτο νὰ περιζώσετε τὰς διανοίας σας , νὰ εἶσθε νηφάλιοι , νὰ θέσετε τὰς ἐλπίδας σας ἐξ ὁλοκλήρου εἰς τὴν χάριν , ἡ ὁποία θὰ σᾶς δοθῇ ὅταν ἀποκαλυφθῇ ὁ Ἰησοῦς Χριστός .
Σὰν ὑπάκοα παιδιά , νὰ μὴ συμμορφώνεσθε πρὸς τὰς ἐπιθυμίας ποὺ εἴχατε κατὰ τὸν παρελθόντα καιρὸν τῆς ἀγνοίας σας ,
ἀλλ᾽ ὅπως ἐκεῖνος ποὺ σᾶς ἐκάλεσε εἶναι ἅγιος , νὰ γίνετε καὶ σεῖς ἅγιοι σὲ κάθε συμπεριφοράν σας ,
διότι εἶναι γραμμένον , Νὰ γίνεσθε ἅγιοι , διότι ἐγὼ εἶμαι ἅγιος .
Καὶ ἐὰν φωνάζετε Πατέρα ἐκεῖνον ποὺ κρίνει , σύμφωνα μὲ τὸ ἔργον τοῦ καθενός , χωρὶς νὰ προσωποληπτῇ , ὀφείλετε νὰ ζήσετε μὲ φόβον τὸν χρόνον τῆς ἐδῶ ζωῆς σας ,
τώρα ποὺ ξέρετε ὅτι δὲν ἦτο κάτι φθαρτόν , σὰν τὸ ἀσῆμι ἢ τὸ χρυσάφι , ἐκεῖνο μὲ τὸ ὁποῖον ἐλευθερωθήκατε ἀπὸ τὸν μάταιον τρόπον ζωῆς , ποὺ ἐκληρονομήσατε ἀπὸ τοὺς πατέρας σας ,
ἀλλὰ τὸ πολύτιμον αἷμα τοῦ Χριστοῦ σὰν ἀμνοῦ χωρὶς μῶμον ἢ κηλῖδα ,
ὁ ὁποῖος εἶχε προορισθῆ πρὶν δημιουργηθῇ ὁ κόσμος , ἀλλὰ φανερώθηκε κατὰ τοὺς τελευταίους χρόνους γιὰ σᾶς .
Δι᾽ αὐτοῦ πιστεύετε εἰς τὸν Θεόν , ὁ ὁποῖος τὸν ἀνέστησε ἀπὸ τοὺς νεκροὺς καὶ τοῦ ἔδωκε δόξαν , ὥστε ἡ πίστις σας καὶ ἡ ἐλπίδα σας νὰ στηρίζωνται εἰς τὸν Θεόν .
Τώρα ποὺ ἔχετε καθαρίσει τὰς ψυχάς σας διὰ τῆς ὑπακοῆς εἰς τὴν ἀλήθειαν , διὰ τοῦ Πνεύματος , πρὸς μίαν εἰλικρινῆ ἀγάπην πρὸς τοὺς ἀδελφούς , ἀγαπῆστε ὁ ἕνας τὸν ἄλλον μὲ ὅλην σας τὴν καρδιά ,
ἀφοῦ ἀναγεννηθήκατε ὄχι ἀπὸ σπόρον φθαρτὸν ἀλλ᾽ ἀπὸ ἄφθαρτον , διὰ τοῦ λόγου τοῦ Θεοῦ , ποὺ εἶναι ζωντανὸς καὶ αἰώνιος ,
διότι ὅλοι οἱ ἄνθρωποι εἶναι σὰν τὸ χορτάρι καὶ ὅλη ἡ δόξα τους σὰν τὸ ἄνθος τοῦ χορταριοῦ . Ἐξεράθηκε τὸ χορτάρι καὶ τὸ ἄνθος του ἔπεσε .
Ὁ λόγος ὅμως τοῦ Κυρίου μένει αἰωνίως . Αὐτὸς εἶναι ὁ λόγος ποὺ ἐκηρύχθηκε σ᾽ ἐσᾶς .

Ἀποβάλατε λοιπὸν κάθε κακίαν , κάθε δόλον , ὑποκρισίας , φθόνους καὶ κάθε εἶδος κακογλωσσιᾶς ,
καὶ σὰν νεογέννητα βρέφη ποθήσατε τὸ ἄδολον πνευματικὸν γάλα , διὰ νὰ μεγαλώσετε μὲ αὐτὸ καὶ φθάσετε εἰς τὴν σωτηρίαν ,
ἐὰν ἐγνωρίσατε ἐκ πείρας ὅτι ὁ Κύριος εἶναι ἀγαθός .
Καθὼς ἔρχεσθε εἰς αὐτόν , τὸν λίθον τὸν ζωντανόν , ὁ ὁποῖος ἀπὸ μὲν τοὺς ἀνθρώπους ἔχει ἀποδοκιμασθῆ , ἀλλὰ διὰ τὸν Θεὸν εἶναι διαλεχτός , πολύτιμος ,
τότε καὶ σεῖς , σὰν ζωντανοὶ λίθοι , οἰκοδομεῖσθε εἰς οἶκον πνευματικόν , ἱερατεῖον ἅγιον διὰ νὰ προσφέρετε θυσίες πνευματικὲς εὐπρόσδεκτες εἰς τὸν Θεὸν διὰ τοῦ Ἰησοῦ Χριστοῦ ,
διότι περιέχεται εἰς μίαν γραφήν , Ἰδού , θέτω εἰς τὴν Σιὼν ἕνα λίθον ἀκρογωνιαῖον , διαλεχτόν , πολύτιμον , καὶ ἐκεῖνος ποὺ πιστεύει εἰς αὐτὸν δὲν θὰ ντροπιασθῇ .
Σ᾽ ἐσᾶς λοιπὸν ποὺ πιστεύετε εἶναι πολύτιμος , δι᾽ ἐκείνους ὅμως ποὺ δὲν πιστεύουν , ὁ λίθος ποὺ ἀπέρριψαν οἱ οἰκοδόμοι , ἔγινε ἀκρογωνιαῖος
καὶ λίθος εἰς τὸν ὁποῖον θὰ προσκόπτουν καὶ βράχος ποὺ θὰ τοὺς κάνῃ νὰ πέφτουν . Προσκόπτουν , διότι ἀπειθοῦν εἰς τὸν λόγον . Εἰς τοῦτο καὶ προσδιωρίσθησαν .
Σεῖς ὅμως εἶσθε γενεὰ ποὺ ὁ Θεὸς ἐδιάλεξε , βασιλικὸν ἱερατεῖον , ἔθνος ἅγιον , λαὸς δικός του διὰ νὰ ἐξαγγείλετε τὰς θαυμαστὰς πράξεις ἐκείνου , ποὺ σᾶς ἐκάλεσε ἀπὸ τὸ σκοτάδι εἰς τὸ θαυμαστόν του φῶς ,
σεῖς ποὺ κάποτε δὲν ἤσαστε λαὸς τοῦ Θεοῦ , τώρα ὅμως εἶσθε λαὸς τοῦ Θεοῦ , σεῖς ποὺ ἄλλοτε δὲν ἤσαστε ἐλεημένοι , τώρα ὅμως ἐλεηθήκατε .
Ἀγαπητοί , σᾶς παρακαλῶ , σὰν ξένοι καὶ περαστικοὶ ποὺ εἶσθε , νὰ ἀπέχετε ἀπὸ τὰς σαρκικὰς ἐπιθυμίας αἱ ὁποῖαι εὑρίσκονται εἰς πόλεμον μὲ τὴν ψυχήν ,
καὶ νὰ δείχνετε καλὴν διαγωγὴν μεταξὺ τῶν ἐθνικῶν , ὥστε , ἐνῷ σᾶς κατηγοροῦν ὡς κακοποιούς , νὰ ἰδοῦν τὰ καλά σας ἔργα καὶ νὰ δοξάσουν τὸν Θεὸν κατὰ τὴν ἡμέραν τῆς ἐπισκέψεώς του .
Ὑποταχθῆτε λοιπόν , σὲ κάθε ἀνθρωπίνην ἐξουσίαν χάριν τοῦ Κυρίου , εἴτε πρόκειται διὰ τὸν βασιλέα , ὡς τὸν ἀνώτατον ἄρχοντα ,
εἴτε διὰ διοικητάς , ὡς ἀπεσταλμένους ἀπ᾽ αὐτὸν διὰ τὴν τιμωρίαν ἐκείνων ποὺ κάνουν τὸ κακὸν καὶ διὰ τὸν ἔπαινον ἐκείνων ποὺ κάνουν τὸ καλόν ,
διότι αὐτὸ εἶναι τὸ θέλημα τοῦ Θεοῦ : νὰ ἀποστομώνετε διὰ τῶν καλῶν σας πράξεων τὴν ἄγνοιαν τῶν ἀνοήτων ἀνθρώπων .
Νὰ ζῆτε σὰν ἄνθρωποι ἐλεύθεροι καὶ ὄχι νὰ χρησιμοποιῆτε τὴν ἐλευθερίαν σὰν κάλυμμα κακῶν πράξεων , ἀλλὰ σὰν δοῦλοι τοῦ Θεοῦ .
Τιμήσατε ὅλους , τὴν ἀδελφότητα ἀγαπᾶτε , τὸν Θεὸν φοβεῖσθε , τὸν βασιλέα τιμᾶτε . Ἡ ἔννοια τῆς ὑπηρεσίας
Οἱ ὑπηρέται , νὰ ὑποτάσσεσθε εἰς τοὺς κυρίους σας , μὲ τὸν ὀφειλόμενον σεβασμόν , καὶ ὄχι μόνον εἰς τοὺς καλοὺς καὶ ἐπιεικεῖς ἀλλὰ καὶ εἰς τοὺς διεστραμμένους .
Διότι αὐτὸ ἔχει χάριν , ἐάν , μὲ συναίσθησιν τοῦ Θεοῦ , ὑπομένῃ κανεὶς ἐνῷ ὑποφέρει ἀδίκως .
Διότι ποίαν ἀξίαν ἔχει τὸ νὰ δέχεσθε μὲ ὑπομονὴν ραπίσματα διὰ κακὸν ποὺ ἔχετε κάνει ; Ἐὰν ὅμως κάνετε τὸ καλὸν καὶ ὑποφέρετε , ἡ ὑπομονή σας εἶναι χάρις ἐνώπιον τοῦ Θεοῦ .
Διότι πρὸς τὸν σκοπὸν αὐτὸν ἔχετε καλεσθῆ , καθ᾽ ὅσον καὶ ὁ Χριστὸς ἔπαθε πρὸς χάριν σας καὶ σᾶς ἄφησε παράδειγμα , διὰ νὰ ἀκολουθήσετε τὰ ἴχνη του .
Ἁμαρτίαν δὲν ἔκανε οὔτε εὑρέθηκε δόλος εἰς τὸ στόμα του ·
ὅταν τὸν ὕβριζαν , δὲν ἀπέδιδε τὰς ὕβρεις , ὅταν ὑπέφερε , δὲν ἀπειλοῦσε , ἀλλὰ ἄφηνε τὴν κρίσιν εἰς ἐκεῖνον , ποὺ μπορεῖ νὰ κρίνῃ δίκαια .
Αὐτὸς ὁ ἴδιος ἐβάσταξε τὰς ἁμαρτίας μας εἰς τὸ σῶμά του ἐπάνω εἰς τὸ ξύλον , ὥστε , πεθαμένοι ὡς πρὸς τὴν ἁμαρτίαν , νὰ ζήσωμεν διὰ τὴν δικαιοσύνην · διὰ τῶν πληγῶν του ἐθεραπευθήκατε .
Διότι ἤσαστε σὰν πρόβατα ποὺ περιπλανῶνται , ἀλλὰ τώρα ἐπιστρέψατε εἰς τὸν Ποιμένα καὶ Φύλακα τῶν ψυχῶν σας .

Ὁμοίως καὶ αἱ γυναῖκες , νὰ ὑποτάσσεσθε εἰς τοὺς ἄνδρας σας , ὥστε , καὶ ἐὰν μερικοὶ ἀπειθοῦν εἰς τὸν λόγον , νὰ κερδηθοῦν διὰ τῆς διαγωγῆς τῶν γυναικῶν των χωρὶς λόγια ,
ὅταν ἰδοῦν τὴν σεβασμίαν καὶ ἁγνὴν διαγωγήν σας .
Ἂς εἶναι ὁ στολισμός σας ὄχι ἐξωτερικός , τὸ πλέξιμο τῶν μαλλιῶν καὶ τὰ χρυσᾶ κοσμήματα ἢ τὰ ὡραῖα ἐνδύματα ,
ἀλλ᾽ ὁ κρυφὸς ἄνθρωπος τῆς καρδιᾶς μὲ τὸν ἄφθαρτον στολισμόν του , ἕνα γλυκὸ καὶ ἥσυχο πνεῦμα , τὸ ὁποῖον εἶναι πολύτιμον ἐνώπιον τοῦ Θεοῦ .
Διότι ἔτσι κάποτε καὶ αἱ ἅγιαι γυναῖκες , ποὺ εἶχαν τὴν ἐλπίδα τους εἰς τὸν Θεόν , ἐστόλιζαν τὸν ἑαυτόν τους διὰ τῆς ὑπακοῆς εἰς τοὺς ἄνδρας των ,
ὅπως ἡ Σάρρα ὑπήκουε εἰς τὸν Ἀβραὰμ καὶ τὸν ὠνόμαζε κύριον . Καὶ εἶσθε τώρα παιδιά της ἐὰν κάνετε τὸ καλὸν καὶ δὲν δοκιμάζετε κανένα φόβον .
Οἱ ἄνδρες ὁμοίως , νὰ συζῆτε μὲ τὰς γυναῖκάς σας μὲ σύνεσιν , ἀπονέμοντες τιμὴν εἰς αὐτὰς ὡς εἰς ἀσθενέστερον φῦλον , ἀφοῦ εἶσθε καὶ συγκληρονόμοι τῆς δωρεᾶς τῆς ζωῆς , διὰ νὰ μὴ παρεμποδίζωνται αἱ προσευχαί σας .
Τέλος , νὰ εἶσθε ὅλοι τῆς ἰδίας γνώμης , συμπονητικοί , γεμᾶτοι ἀδελφικὴν ἀγάπην , εὔσπλαγχνοι , εὐγενικοί ,
χωρὶς νὰ ἀποδίδετε κακὸν ἀντὶ κακοῦ ἢ ὕβριν ἀντὶ ὕβρεως , ἀλλ᾽ ἀπ᾽ ἐναντίας νὰ εὐλογῆτε , γνωρίζοντες ὅτι εἰς τοῦτο ἔχετε καλεσθῆ , εἰς τὸ νὰ κληρονομήσετε εὐλογίαν .
Διότι ὅποιος ἀγαπᾶ τὴν ζωὴν καὶ θέλει νὰ ἰδῇ ἡμέρες καλές , ἂς κρατῇ τὴν γλῶσσάν του ἀπὸ τὸ κακὸν καὶ τὰ χείλη του ἀπὸ τὸ νὰ ὁμιλοῦν δολίως ,
ἂς ἀποκλίνῃ ἀπὸ τὸ κακὸν καὶ ἂς κάνῃ τὸ καλόν , ἂς ζητήσῃ εἰρήνην καὶ ἂς τὴν ἐπιδιώκῃ ,
διότι τὰ μάτια τοῦ Κυρίου εἶναι προσηλωμένα εἰς τοὺς δικαίους καὶ τὰ αὐτιά του εἰς τὴν δέησίν των , τὸ πρόσωπον ὅμως τοῦ Κυρίου εἶναι ἐναντίον ἐκείνων ποὺ κάνουν τὸ κακόν . Ὅσοι ὑποφέρουν ἀδίκως . Τὸ παράδειγμα τοῦ Χριστοῦ
Καὶ ποιός μπορεῖ νὰ σᾶς βλάψῃ , ἐὰν μιμῆσθε τὸ καλόν ;
Ἀλλὰ καὶ ἂν ὑποφέρετε ἕνεκα δικαιοσύνης , εἶσθε μακάριοι . Μὴ τοὺς φοβηθῆτε , οὔτε νὰ ταραχθῆτε ,
ἀλλὰ λατρεύσατε , τὸν Χριστὸν ὡς Κύριον εἰς τὶς καρδιές σας , καὶ νὰ εἶσθε πάντοτε ἕτοιμοι πρὸς ἀπολογίαν εἰς τὸν καθένα , ποὺ θὰ σᾶς ζητήσῃ λόγον διὰ τὴν ἐλπίδα ποὺ ἔχετε μέσα σας , ἀλλὰ νὰ τὸ κάνετε μὲ εὐγένειαν καὶ σεβασμόν ,
καὶ νὰ ἔχετε συνείδησιν ἀγαθήν , ὥστε , ἐνῷ κατηγορεῖσθε ὅτι εἶσθε κακοί , καταισχυνθοῦν ἐκεῖνοι ποὺ δυσφημοῦν τὴν καλὴν χριστιανικὴν διαγωγήν σας .
Εἶναι καλύτερον νὰ ὑποφέρωμεν , ἐὰν ὁ Θεὸς τὸ θέλῃ , ὅταν κάνωμεν τὸ καλόν , παρὰ ὅταν κάνωμεν τὸ κακόν .
Διότι καὶ ὁ Χριστὸς μιὰ γιὰ πάντα ἐπέθανε διὰ τὰς ἁμαρτίας μας , ὁ δίκαιος χάριν τῶν ἀδίκων , διὰ νὰ μᾶς παρουσιάσῃ εἰς τὸν Θεόν · ἐθανατώθηκε μὲν ὡς πρὸς τὸ σῶμα , ἀλλ᾽ ἐζωοποιήθηκε ὡς πρὸς τὸ πνεῦμα .
Ἐν πνεύματι πορευθείς , ἐκήρυξε καὶ εἰς τὰ ἐν φυλακῇ πνεύματα ,
τὰ ὁποῖα ἄλλοτε εἶχαν ἀπειθήσει , ὅταν ὁ Θεὸς ἐπερίμενε μὲ ὑπομονήν , κατὰ τὰς ἡμέρας τοῦ Νῶε , ἐνῷ κατεσκευάζετο ἡ κιβωτός , εἰς τὴν ὁποίαν ὀλίγοι , δηλαδὴ ὀκτὼ ψυχαί , ἐπέρασαν ἀσφαλεῖς διὰ μέσου τοῦ νεροῦ ,
τοῦ ὁποίου τὸ ἀντίτυπον , δηλαδὴ τὸ βάπτισμα , σώζει καὶ ἐμᾶς σήμερα , εἶναι δὲ τοῦτο ὄχι ἀποβολὴ τῆς ἀκαθαρσίας τῆς σαρκὸς ἀλλ᾽ ἀφιέρωσις συνειδήσεως ἀγαθῆς εἰς τὸν Θεόν , διὰ τῆς ἀναστάσεως τοῦ Ἰησοῦ Χριστοῦ ,
ὁ ὁποῖος ἐπῆγε εἰς τὸν οὐρανὸν καὶ εἶναι εἰς τὰ δεξιὰ τοῦ Θεοῦ , μετὰ τὴν ὑποταγὴν εἰς αὐτὸν τῶν ἀγγέλων , τῶν ἐξουσιῶν καὶ τῶν δυνάμεων .
Ἀφοῦ λοιπὸν ὁ Χριστὸς ἔπαθε σωματικῶς πρὸς χάριν μας , νὰ ὁπλισθῆτε καὶ σεῖς μὲ τὸ ἴδιο φρόνημα ( διότι ἐκεῖνος ποὺ ἔπαθε σωματικῶς ἔχει παύσει νὰ ἁμαρτάνῃ ) ,
ὥστε τὸν ὑπόλοιπον χρόνον τῆς ζωῆς σας νὰ μὴ ζῆτε πλέον σύμφωνα μὲ ἀνθρώπινες ἐπιθυμίες ἀλλὰ σύμφωνα μὲ τὸ θέλημα τοῦ Θεοῦ .
Ἀρκετὸς εἶναι ὁ περασμένος καιρὸς τοῦ βίου σας , κατὰ τὸν ὁποῖον ἐκάνατε τὸ θέλημα τῶν ἐθνικῶν , ζῶντες σὲ ἀσέλγειες , ἐπιθυμίες , οἰνοποσίες , μέθην , κραιπάλην καὶ ἀθέμιτες πράξεις εἰδωλολατρείας .
Καὶ τώρα ποὺ δὲν τρέχετε μαζί τους εἰς τὸ ἴδιο ρεῦμα τῆς ἀσωτίας , παραξενεύονται καὶ σᾶς δυσφημοῦν ·
ἀλλὰ θὰ δώσουν λόγον εἰς ἐκεῖνον , ὁ ὁποῖος εἶναι ἕτοιμος νὰ κρίνῃ ζῶντας καὶ νεκρούς .
Αὐτὸς εἶναι ὁ λόγος , διὰ τὸν ὁποῖον ἐκηρύχθηκε τὸ εὐαγγέλιον καὶ εἰς τοὺς νεκρούς , ὥστε , ἐνῶ ἐκρίθησαν σὰν ἄνθρωποι ὡς πρὸς τὴν σάρκα , νὰ ζοῦν κατὰ Θεὸν ὡς πρὸς τὸ πνεῦμα .
Ὅλα πλησιάζουν πρὸς τὸ τέλος των . Νὰ εἶσθε λοιπὸν ἐγκρατεῖς καὶ νὰ ἀγρυπνῆτε εἰς προσευχάς ·
πρὸ πάντων νὰ ἀγαπᾶτε ὁ ἕνας τὸν ἄλλον μὲ ὅλην σας τὴν καρδιά , διότι ἡ ἀγάπη καλύπτει πλῆθος ἁμαρτιῶν .
Νὰ εἶσθε φιλόξενοι μεταξύ σας χωρὶς γογγυσμούς ·
ὁ καθένας , ἀνάλογα πρὸς τὸ χάρισμα ποὺ ἔλαβε , ἂς τὸ χρησιμοποιῇ εἰς ἀμοιβαίαν ἀγάπην σὰν καλοὶ διαχειρισταὶ τῆς ποικίλης χάριτος τοῦ Θεοῦ .
Ὅποιος μιλεῖ , ἂς εἶναι ὅπως ἁρμόζει σὲ ὅποιον λέγει λόγια τοῦ Θεοῦ · ἐὰν προσφέρῃ κανεὶς ὑπηρεσίαν , ἂς εἶναι σὰν τὸν ὑπηρετοῦντα μὲ τὴν δύναμιν ποὺ τοῦ παρέχει ὁ Θεός , διὰ νὰ δοξάζεται εἰς ὅλα ὁ Θεὸς διὰ τοῦ Ἰησοῦ Χριστοῦ , εἰς τὸν ὁποῖον ἀνήκει ἡ δόξα καὶ τὸ κράτος εἰς τοὺς αἰῶνας τῶν αἰώνων . Ἀμήν .
Ἀγαπητοί , μὴ παραξενεύεσθε διὰ τὴν φλογερὴν δοκιμασίαν σας , ποὺ γίνεται πρὸς δοκιμήν σας , σὰν νὰ σᾶς συνέβαινε κάτι παράξενο ,
ἀλλά , κατὰ τὸ μέτρον ποὺ γίνεσθε κοινωνοὶ τῶν παθημάτων τοῦ Χριστοῦ , νὰ χαίρετε διὰ νὰ αἰσθανθῆτε χαρὰν καὶ ἀγαλλίασιν , καὶ ὅταν ἡ δόξα του ἀποκαλυφθῇ .
Ἐὰν ὑβρίζεσθε ἐξ αἰτίας τοῦ ὀνόματος τοῦ Χριστοῦ , εἶσθε μακάριοι , διότι τὸ ἔνδοξον καὶ δυνατὸν Πνεῦμα , τὸ Πνεῦμα τοῦ Θεοῦ , ἀναπαύεται σ᾽ ἐσᾶς · ἀπ᾽ αὐτοὺς τὸ ὄνομα τοῦ Χριστοῦ βλασφημεῖται , ἀλλ᾽ ἀπὸ σᾶς δοξάζεται .
Κανεὶς ἀπὸ σᾶς νὰ μὴ ὑποφέρῃ διότι ἐσκότωσε ἢ ἔκλεψε ἢ ἔκανε κακὸ ἢ δι᾽ ἀνάμιξιν εἰς ξένα πράγματα .
Ἀλλ᾽ ἐὰν ὑποφέρῃ ὡς χριστιανός , νὰ μὴν ἐντρέπεται , ἀλλ᾽ ἂς δοξάζῃ τὸν Θεὸν μὲ τὸ ὄνομα αὐτό .
Διότι τώρα εἶναι ὁ καιρὸς νὰ ἀρχίσῃ ἡ κρίσις ἀπὸ τὴν οἰκογένειαν τοῦ Θεοῦ . Καὶ ἐὰν ἡ κρίσις ἀρχίζῃ πρῶτα ἀπὸ μᾶς , ποιό θὰ εἶναι τὸ τέλος ἐκείνων ποὺ ἀπειθοῦν εἰς τὸ εὐαγγέλιον τοῦ Θεοῦ ;
Καὶ ἐὰν ὁ δίκαιος μόλις σώζεται , ποῦ θὰ ἐμφανισθῇ ὁ ἀσεβὴς καὶ ὁ ἁμαρτωλός ;
Ὥστε καὶ ἐκεῖνοι ποὺ ὑποφέρουν κατὰ τὸ θέλημα τοῦ Θεοῦ , ἂς ἐξακολουθοῦν νὰ κάνουν τὸ καλόν , καὶ ἂς ἐμπιστευθοῦν τὰς ψυχάς των εἰς τὸν Δημιουργὸν τὸν ἀξιόπιστον .
Τοὺς πρεσβυτέρους , οἱ ὁποῖοι εἶναι μεταξύ σας , προτρέπω ἐγὼ ὁ συμπρεσβύτερος καὶ μάρτυς τῶν παθημάτων τοῦ Χριστοῦ , ὁ ὁποῖος ἐπίσης θὰ εἶμαι καὶ συμμέτοχος τῆς δόξης , ποὺ μέλλει νὰ ἀποκαλυφθῇ ,
ποιμάνατε τὸ ποίμνιον τοῦ Θεοῦ τὸ ὁποῖον εἶναι μεταξύ σας , ἀσκοῦντες τὴν ἐπίβλεψιν ὄχι ἀναγκαστικὰ ἀλλὰ θεληματικά , οὔτε μὲ αἰσχροκερδῆ τρόπον , ἀλλὰ μὲ προθυμίαν ,
οὔτε σὰν νὰ ἔχετε κυριαρχικὴν ἐξουσίαν ἐπὶ ἐκείνων ποὺ σᾶς ἔλαχε νὰ ποιμαίνετε , ἀλλὰ νὰ δίνετε τὸ καλὸν παράδειγμα εἰς τὸ ποίμνιον .
Καὶ ὅταν θὰ φανερωθῇ ὁ Ἀρχιποιμήν , τότε θὰ λάβετε τὸ ἀμάραντο στεφάνι τῆς δόξης .
Ὁμοίως οἱ νεώτεροι , νὰ ὑποτάσσεσθε εἰς τοὺς πρεσβυτέρους , ὅλοι δὲ νὰ ἐγκολπωθῆτε τὴν ταπεινοφροσύνην , ὑποτασσόμενοι ὁ ἕνας εἰς τὸν ἄλλον , διότι ὁ Θεὸς ἀντιτάσσεται εἰς τοὺς ὑπερηφάνους , ἀλλ᾽ εἰς τοὺς ταπεινοὺς δίνει χάριν .
Ταπεινωθῆτε λοιπὸν κάτω ἀπὸ τὸ δυνατὸ χέρι τοῦ Θεοῦ διὰ νὰ σᾶς ἀνυψώσῃ εἰς τὸν κατάλληλον καιρόν .
Ὅλην τὴν μέριμνάν σας ἀναθέσατε εἰς αὐτόν , διότι αὐτὸς ἐνδιαφέρεται γιὰ σᾶς .
Νὰ εἶσθε ἐγκρατεῖς , νὰ εἶσθε ἄγρυπνοι · ὁ ἀντίδικός σας ὁ διάβολος σὰν λέων ποὺ ὠρύεται , τριγυρίζει διὰ νὰ βρῇ κάποιον νὰ τὸν καταπιῇ .
Ἀντισταθῆτε εἰς αὐτόν , στερεοὶ εἰς τὴν πίστιν , ἔχοντες ὑπ᾽ ὄψιν ὅτι τὰ ἴδια παθήματα συμβαίνουν εἰς τοὺς ἀδελφούς σας εἰς ὁλόκληρον τὸν κόσμον .
Ὁ δὲ Θεὸς πάσης χάριτος , ὁ ὁποῖος σᾶς ἐκάλεσεν εἰς τὴν αἰωνίαν δόξαν του ἐν Χριστῷ Ἰησοῦ , αὐτός , ἀφοῦ ὑποφέρετε ὀλίγον , θὰ σᾶς καταρτίσῃ , θὰ σᾶς στηρίξῃ , θὰ σᾶς ἐνδυναμώσῃ , θὰ σᾶς θεμελιώσῃ .
Εἰς αὐτὸν ἀνήκει ἡ δόξα καὶ τὸ κράτος εἰς τοὺς αἰῶνας τῶν αἰώνων . Ἀμήν .
Διὰ τοῦ Σιλουανοῦ , τὸν ὁποῖον θεωρῶ πιστὸν ἀδελφόν , σᾶς ἔγραψα τὴν σύντομη αὐτὴν ἐπιστολήν , διὰ νὰ σᾶς ἐνθαρρύνω καὶ νὰ σᾶς βεβαιώσω ὅτι αὐτὴ εἶναι ἡ ἀληθινὴ χάρις τοῦ Θεοῦ , εἰς τὴν ὁποίαν σταθῆτε .
Σᾶς χαιρετᾶ ἡ ἐν Βαβυλῶνι , ἡ ὁποία ἐξελέγη ἀπὸ τὸν Θεὸν ὅπως καὶ σεῖς , καὶ ὁ Μᾶρκος ὁ υἱός μου .
Χαιρετῆστε ἀλλήλους μὲ φίλημα ἀγάπης . Εἰρήνη νὰ εἶναι εἰς ὅλους ἐσᾶς ποὺ εἶσθε ἐν Χριστῷ Ἰησοῦ . Ἀμήν .

Ὁ Συμεὼν Πέτρος , δοῦλος καὶ ἀπόστολος τοῦ Ἰησοῦ Χριστοῦ , πρὸς ἐκείνους , οἱ ὁποῖοι ἔλαβαν πίστιν ἴσης ἀξίας μὲ τὴν ἰδικήν μας , διὰ τῆς δικαιοσύνης τοῦ Θεοῦ μας καὶ Σωτῆρος Ἰησοῦ Χριστοῦ ·
χάρις καὶ εἰρήνη νὰ αὐξηθοῦν μεταξύ σας διὰ τῆς πλήρους γνώσεως τοῦ Θεοῦ καὶ τοῦ Ἰησοῦ τοῦ Κυρίου μας .
Ἡ θεία δύναμίς του μᾶς ἐδώρησε ὅσα συντελοῦν εἰς τὴν ζωὴν καὶ τὴν εὐσέβειαν καὶ ἔτσι λαμβάνομεν πλήρη γνῶσιν ἐκείνου , ποὺ μᾶς ἐκάλεσε διὰ τῆς δόξης του καὶ τῆς δυνάμεώς του ,
διὰ τῶν ὁποίων μᾶς ἔχουν δωρηθῆ αἱ πολύτιμοι καὶ μέγισται ὑποσχέσεις , ὥστε νὰ ἀποφεύγετε διὰ τούτων τὴν διαφθοράν , ποὺ ὑπάρχει εἰς τὸν κόσμον , λόγῳ τῶν κακῶν ἐπιθυμιῶν , καὶ νὰ γίνετε συμμέτοχοι θείας φύσεως .
Δι᾽αὐτὸν ἀκριβῶς τὸν λόγον καταβάλετε κάθε προσπάθειαν διὰ νὰ προσθέσετε εἰς τὴν πίστιν σας τὴν ἀρετήν , εἰς τὴν ἀρετὴν τὴν γνῶσιν ,
εἰς τὴν γνῶσιν τὴν ἐγκράτειαν , εἰς τὴν ἐγκράτειαν τὴν ὑπομονήν , εἰς τὴν ὑπομονὴν τὴν εὐσέβειαν ,
εἰς τὴν εὐσέβειαν τὴν φιλαδελφίαν , εἰς τὴν φιλαδελφίαν τὴν ἀγάπην .
Διότι ὅταν ὑπάρχουν αὐτὰ σ᾽ ἐσᾶς καὶ αὐξάνονται , δὲν θὰ σᾶς ἀφήσουν νὰ γίνετε οὔτε ἀργοὶ οὔτε ἄκαρποι εἰς τὴν πλήρη γνῶσιν τοῦ Κυρίου μας Ἰησοῦ Χριστοῦ .
Ἐκεῖνος ποὺ δὲν τὰ ἔχει αὐτά , εἶναι μύωψ , τυφλός · ἐλησμόνησε τὸν καθαρισμόν του ἀπὸ τὰς παλαιάς του ἁμαρτίας .
Διὰ τοῦτο , ἀδελφοί , δείξατε μεγαλύτερον ζῆλον εἰς τὸ νὰ κάνετε βεβαίαν τὴν κλῆσίν σας καὶ τὴν ἐκλογήν · ἐὰν τὸ κάνετε αὐτό , ποτὲ δὲν θὰ πέσετε .
Ἔτσι θὰ σᾶς χορηγηθῇ πλουσίως ἡ εἴσοδος εἰς τὴν αἰωνίαν βασιλείαν τοῦ Κυρίου μας καὶ Σωτῆρος Ἰησοῦ Χριστοῦ .
Διὰ τοῦτο , δὲν θὰ ἀμελήσω νὰ σᾶς ὑπενθυμίζω αὐτὰ πάντοτε , ἂν καὶ τὰ ξέρετε καὶ εἶσθε στερεοὶ εἰς τὴν ἀλήθειαν , ποὺ ἤδη ἔχετε .
Νομίζω εἶναι δίκαιον , ἐφ᾽ ὅσον εἶμαι εἰς τοῦτο τὸ σῶμα , νὰ σᾶς ξυπνάω μὲ ὑπομνήσεις ,
ἐπειδὴ ξέρω ὅτι γρήγορα θὰ τὸ ἀποβάλω , ὅπως καὶ ὁ Κύριός μας Ἰησοῦς Χριστὸς μοῦ ἐφανέρωσε .
Ἀλλὰ θὰ φροντίσω νὰ ἔχετε τὰ μέσα ὥστε , καὶ ὅταν θὰ ἔχω φύγει , νὰ θυμᾶσθε αὐτὰ πάντοτε .
Διότι σᾶς ἐγνωστοποιήσαμεν τὴν δύναμιν καὶ τὴν ἔλευσιν τοῦ Κυρίου μας Ἰησοῦ Χριστοῦ , ὄχι ἀκολουθήσαντες ἐντέχνους μύθους , ἀλλ᾽ ἐπειδὴ εἴδαμε μὲ τὰ μάτια μας τὴν μεγαλειότητά του ,
ὅταν ἔλαβε ἀπὸ τὸν Θεὸν Πατέρα τιμὴν καὶ δόξαν , καὶ ἦλθε εἰς αὐτὸν ἀπὸ τὴν μεγαλοπρεπῆ δόξαν μιὰ τέτοια φωνή : Αὐτὸς εἶναι ὁ Υἱός μου ὁ ἀγαπητός , εἰς τὸν ὁποῖον ἐγὼ εὐαρεστοῦμαι .
Τὴν φωνὴν αὐτὴν ἐμεῖς ἀκούσαμε νὰ ἔρχεται ἀπὸ τὸν οὐρανόν , ὅταν ἤμαστε μαζί του εἰς τὸ ὅρος τὸ ἅγιον .
Καὶ ἔτσι ἔχομεν μεγαλυτέραν βεβαίωσιν διὰ τὸν προφητικὸν λόγον , εἰς τὸν ὁποῖον καλὰ κάνετε νὰ δίνετε προσοχήν , σὰν σὲ ἕνα λυχνάρι ποὺ φωτίζει μέσα σὲ σκοτεινὸν μέρος , ἕως ὅτου γλυκοχαράξῃ ἡ ἡμέρα καὶ ὁ αὐγερινὸς ἀνατείλῃ στὶς καρδιές σας .
Νὰ ἔχετε πρῶτα ὑπ᾽ ὄψιν σας , ὅτι κανένας δὲν μπορεῖ νὰ ἑρμηνεύσῃ προφητείαν γραφῆς μόνος του .
Διότι δὲν ἔγινε ποτὲ προφητεία διὰ θελήματος ἀνθρώπου , ἀλλὰ ἀπὸ τὸ Πνεῦμα τὸ Ἅγιον κινούμενοι ἐμίλησαν ἅγιοι ἄνθρωποι τοῦ Θεοῦ .

Ὑπῆρξαν καὶ ψευδοπροφῆται μεταξὺ τοῦ λαοῦ , ὅπως καὶ μεταξύ σας θὰ ὑπάρξουν ψευδοδιδάσκαλοι , οἱ ὁποῖοι θὰ εἰσαγάγουν καταστρεπτικὰς αἱρέσεις , ἀρνούμενοι ἀκόμη καὶ τὸν Κύριον ποὺ τοὺς ἀγόρασε , καὶ ἔτσι προκαλοῦν γρήγορα τὴν καταστροφήν των .
Πολλοὶ θὰ τοὺς ἀκολουθήσουν εἰς τὰς ἀσελγείας των καὶ ἐξ αἰτίας των ὁ δρόμος τῆς ἀληθείας θὰ δυσφημηθῇ ·
καὶ μὲ πλεονεξίαν θὰ σᾶς ἐκμεταλλευθοῦν μὲ πλαστὰ λόγια . Ἡ καταδικαστικὴ ἀπόφασις ἐναντίον των , ἀπὸ παλαιὰ χρόνια , δὲν μένει ἀδρανὴς καὶ ἡ καταστροφή των δὲν ἀποκοιμήθηκε .
Ὁ Θεὸς δὲν ἐλυπήθηκε τοὺς ἀγγέλους , οἱ ὁποῖοι ἁμάρτησαν , ἀλλὰ τοὺς ἔρριξε εἰς τὰ ζοφερὰ σπήλαια τοῦ ταρτάρου καὶ τοὺς παρέδωκε νὰ φυλάσσωνται ἕως ὅτου δικασθοῦν ·
δὲν ἐλυπήθηκε τὸν ἀρχαῖον κόσμον ἀλλὰ ἐφύλαξε τὸν Νῶε , τὸν κήρυκα τῆς δικαιοσύνης , μὲ ἄλλους ἑπτά , ὅταν ἔφερε τὸν κατακλυσμὸν εἰς ἕνα κόσμον ἀσεβῶν ἀνθρώπων ·
μετέβαλε τὰς πόλεις τῶν Σοδόμων καὶ τῆς Γομόρρας σὲ στάκτην , καταδικάσας αὐτὰς εἰς καταστροφήν , καὶ τὰς ἔκανε παράδειγμα διὰ τοὺς ἀσεβεῖς τοῦ μέλλοντος ·
ἔσωσε τὸν δίκαιον Λώτ , ὁ ὁποῖος ὑπέφερε ἀπὸ τὴν διαγωγὴν διεφθαρμένων ἀνθρώπων —
διότι μὲ ὅσα ἔβλεπε καὶ μὲ ὅσα ἄκουε κάθε ἡμέραν αὐτὸς ὁ δίκαιος , κατοικῶν μεταξύ των , ἐβασανίζετο ἡ δικαία του ψυχὴ ἀπὸ τὰς παρανόμους πράξεις των .
Γνωρίζει ὁ Κύριος νὰ σώζῃ τοὺς εὐσεβεῖς ἀπὸ τὴν δοκιμασίαν , τοὺς δὲ κακοὺς νὰ φυλάττῃ ὑπὸ τιμωρίαν μέχρι τῆς ἡμέρας τῆς κρίσεως ,
μάλιστα ἐκείνους πού , ἕνεκα μιαρῶν ἐπιθυμιῶν , ἀκολουθοῦν τὴν σάρκα καὶ καταφρονοῦν τὴν ἐξουσίαν τοῦ Θεοῦ . Θρασεῖς , αὐθάδεις , δὲν φοβοῦνται νὰ λοιδοροῦν οὐράνια ὄντα ,
ἐνῷ ἄγγελοι , ἂν καὶ εἶναι κατὰ τὴν ἰσχὺν καὶ τὴν δύναμιν ἀνώτεροι , δὲν ἐκφέρουν ἐνώπιον τοῦ Κυρίου λοίδορον κρίσιν ἐναντίον των .
Ἀλλ᾽ αὐτοὶ σὰν ἄλογα ζῶα , γεννημένα ἐκ φύσεως εἰς τὸ νὰ συλλαμβάνωνται καὶ νὰ σκοτώνωνται , λοιδοροῦν πράγματα ποὺ δὲν γνωρίζουν καὶ θὰ καταστραφοῦν μαζὶ μὲ αὐτά ,
ζημιούμενοι , εἰς ἀνταπόδοσιν τοῦ κακοῦ ποὺ ἐπροξένησαν . Τὸ νὰ εὐωχοῦνται κατὰ τὴν ἡμέραν εἶναι ὁ δικός των τρόπος ἀπολαύσεως · κηλῖδες καὶ μολύσματα , ἀπολαμβάνοντες τὴν διαφθοράν των , ὅταν συντρώγουν μαζί σας ·
ἔχουν μάτια γεμᾶτα μοιχείαν καὶ ἀχόρταγα δι᾽ ἁμαρτίαν , δελεάζουν ψυχὲς ποὺ δὲν εἶναι στερεωμένες , ἔχουν τὴν καρδιά τους γυμνασμένην εἰς τὴν πλεονεξίαν , εἶναι παιδιὰ καταραμένα .
Ἀφοῦ ἄφησαν τὸν ἴσιο δρόμο , ἐπλανήθησαν καὶ ἀκολούθησαν τὸν δρόμον τοῦ Βαλαὰμ τοῦ υἱοῦ τοῦ Βοσόρ , ὁ ὁποῖος ἀγάπησε χρήματα δι᾽ ἄδικον πρᾶξιν ,
ἀλλὰ ἠλέγχθη διὰ τὴν παρανομίαν του . Ἕνα ἄφωνον ὑποζύγιον μίλησε μὲ ἀνθρώπινην φωνὴν καὶ ἐμπόδισε τὴν παραφροσύνην τοῦ προφήτου .
Αὐτοὶ οἱ ἄνθρωποι εἶναι πηγὲς χωρὶς νερό , σύννεφα ποὺ τὰ παρασύρει ἡ θύελλα , διὰ τοὺς ὁποίους ἔχει φυλαχθῆ τὸ πιὸ βαθὺ σκοτάδι εἰς τὸν αἰῶνα .
Διότι μὲ τὸ νὰ μιλοῦν λόγια ὑπερήφανα χωρὶς περιεχόμενον , δελεάζουν μὲ σαρκικὰ διεφθαρμένα πάθη ἀνθρώπους , ποὺ μόλις εἶχαν ξεφύγει ἀπὸ ἐκείνους ποὺ ζοῦν μέσα στὴν πλάνη .
Τοὺς ὑπόσχονται ἐλευθερίαν , ἐνῷ αὐτοὶ εἶναι δοῦλοι τῆς διαφθορᾶς . Διότι ἀπὸ ὅ , τι ἔχει ὁ ἄνθρωπος νικηθῆ , εἰς αὐτὸ καὶ ἔχει ὑποδουλωθῆ .
Ἐάν , ἀφοῦ ἀπέφυγαν τὰ μιάσματα τοῦ κόσμου διὰ τῆς ἐπιγνώσεως τοῦ Κυρίου καὶ Σωτῆρος Ἰησοῦ Χριστοῦ , πάλιν ἐμπλέκονται εἰς αὐτὰ καὶ νικῶνται , τότε τὰ τελευταῖά των ἔχουν γίνει χειρότερα ἀπὸ τὰ πρῶτα .
Θὰ ἦτο καλύτερον γι᾽ αὐτοὺς νὰ μὴ εἶχαν γνωρίσει τὸν δρόμον τῆς δικαιοσύνης , παρά , ἀφοῦ τὸν ἐγνώρισαν , νὰ στρέψουν τὰ νῶτα πρὸς τὴν ἁγίαν ἐντολήν , ποὺ τοὺς παραδόθηκε .
Εἰς αὐτοὺς ἐφαρμόζεται ἡ ἀληθινὴ παροιμία : « Σκύλος ποὺ ἐπέστρεψε εἰς τὸ δικό του ξέρασμα » καί « Τὸ γουροῦνι , μετὰ τὸ λούσιμο , κυλιέται πάλιν στὸν βοῦρκο » .

Αὐτή , ἀγαπητοί , εἶναι ἡ δεύτερη ἐπιστολὴ ποὺ σᾶς γράφω · καὶ εἰς τὰς δύο διεγείρω μὲ τὴν ὑπόμνησιν τὴν καθαρήν σας διάνοιαν ,
ὥστε νὰ θυμηθῆτε ὅσα προεῖπαν οἱ ἅγιοι προφῆται καὶ τὴν ἐντολὴν τοῦ Κυρίου καὶ Σωτῆρος διὰ τῶν ἀποστόλων σας .
Νὰ ξέρετε πρῶτα τοῦτο : ὅτι θὰ ἔλθουν κατὰ τὰς τελευταίας ἡμέρας χλευασταί , οἱ ὁποῖοι θὰ ζοῦν κατὰ τὰς δικάς των ἐπιθυμίας ,
καὶ θὰ λέγουν , « Ποῦ εἶναι ἡ ὑπόσχεσις τῆς ἐλεύσεώς του ; διότι ἀφ᾽ ὅτου ἐκοιμήθησαν οἱ πατέρες ὅλα παραμένουν τὰ ἴδια , ὅπως ἦσαν ἀπὸ τὴν ἀρχὴν τοῦ κόσμου » .
Τοὺς διαφεύγει θεληματικὰ τὸ ὅτι διὰ τοῦ λόγου τοῦ Θεοῦ οἱ οὐρανοὶ ὑπῆρχαν παλαιόθεν καὶ ἡ γῆ ἐσχηματίσθηκε ἀπὸ νερὸ καὶ μὲ νερό ,
καὶ ὅτι μὲ τὰ ἴδια μέσα κατεστράφηκε ὁ τότε κόσμος , κατακλυσθεὶς μὲ νερά .
Καὶ οἱ σημερινοὶ οὐρανοὶ καὶ ἡ γῆ εἶναι ἀποταμιευμένοι , δυνάμει τοῦ ἰδίου λόγου , διὰ τὴν φωτιά , καὶ διατηροῦνται ἕως τὴν ἡμέραν τῆς κρίσεως καὶ τῆς καταστροφῆς τῶν ἀσεβῶν ἀνθρώπων .
Ἕνα πρᾶγμα νὰ μὴ σᾶς διαφεύγῃ , ἀγαπητοί , τὸ ἑξῆς : ὅτι μιὰ ἡμέρα διὰ τὸν Κύριον εἶναι σὰν χίλια ἔτη καὶ χίλια ἔτη σὰν μιὰ ἡμέρα .
Δὲν καθυστερεῖ ὁ Κύριος τὴν ἐκπλήρωσιν τῆς ὑποσχέσεώς του , ὅπως νομίζουν μερικοί , ἀλλὰ μακροθυμεῖ ἀπέναντί μας , ἐπειδὴ δὲν θέλει νὰ χαθοῦν μερικοί , ἀλλὰ νὰ ἔλθουν ὅλοι εἰς μετάνοιαν .
Ἡ Ἡμέρα τοῦ Κυρίου θὰ ἔλθῃ σὰν κλέφτης τὴν νύχτα , καὶ τότε οἱ οὐρανοὶ μὲ πάταγον θὰ ἐξαφανισθοῦν , τὰ στοιχεῖα δὲ θὰ διαλυθοῦν ἀπὸ τὴν φωτιά , καὶ ἡ γῆ καὶ τὰ ἐπ᾽ αὐτῆς ἔργα θὰ κατακαοῦν .
Ἐὰν λοιπὸν ὅλα αὐτὰ θὰ διαλυθοῦν , τί εἴδους ἄνθρωποι πρέπει νὰ εἶσθε , διάγοντες ζωὴν ἁγίαν καὶ εὐσεβῆ ,
ἐνῷ περιμένετε καὶ ἐπισπεύδετε τὴν ἔλευσιν τῆς Ἡμέρας τοῦ Θεοῦ , κατὰ τὴν ὁποίαν οἱ οὐρανοὶ θὰ διαλυθοῦν ἀπὸ τὴν φωτιὰ καὶ τὰ στοιχεῖα θὰ λυώσουν ἀπὸ τὴν καῦσιν .
Ἀλλὰ σύμφωνα μὲ τὴν ὑπόσχεσίν του , περιμένομεν νέους οὐρανοὺς καὶ νέαν γῆν , εἰς τοὺς ὁποίους θὰ κατοικῇ δικαιοσύνη .
Διὰ τοῦτο , ἀγαπητοί , ἐνῷ περιμένετε αὐτά , φροντίστε νὰ βρεθῆτε ἐνώπιόν του ἀκηλίδωτοι καὶ ἄψογοι ἐν εἰρήνῃ ,
καὶ νὰ θεωρῆτε τὴν μακροθυμίαν τοῦ Κυρίου μας σωτηρίαν , καθὼς καὶ ὁ ἀγαπητός μας ἀδελφὸς Παῦλος σᾶς ἔγραψε σύμφωνα μὲ τὴν σοφίαν ποὺ τοῦ ἐδόθηκε ,
ὅπως κάνει καὶ εἰς ὅλας τὰς ἐπιστολάς του , εἰς τὰς ὁποίας μιλεῖ γι᾽ αὐτά , μεταξὺ τῶν ὁποίων ὑπάρχουν μερικὰ δυσνόητα , τὰ ὁποῖα οἱ ἀμαθεῖς καὶ μὴ στερεωμένοι διαστρεβλώνουν , ὅπως καὶ τὰς λοιπὰς γραφάς , πρὸς καταστροφήν των .
Σεῖς λοιπόν , ἀγαπητοί , ἐπειδὴ γνωρίζετε αὐτὰ ἐκ τῶν προτέρων , προφυλαχθῆτε , διὰ νὰ μὴ παρασυρθῆτε ἀπὸ τὴν πλάνην ἀνόμων ἀνθρώπων καὶ πέσετε ἀπὸ τὴν δικήν σας στερεὴν βάσιν ,
ἀλλὰ αὐξάνετε εἰς τὴν χάριν καὶ τὴν γνῶσιν τοῦ Κυρίου μας καὶ Σωτῆρος Ἰησοῦ Χριστοῦ . Εἰς αὐτὸν ἀνήκει ἡ δόξα καὶ τώρα καὶ εἰς τὴν ἡμέραν τῆς αἰωνιότητος . Ἀμήν .

Ἐκεῖνο ποὺ ὑπῆρχεν ἀπὸ τὴν ἀρχήν , ἐκεῖνο ποὺ ἔχομεν ἀκούσει , ἐκεῖνο ποὺ ἔχομεν ἰδῆ μὲ τὰ μάτια μας , ἐκεῖνο ποὺ παρατηρήσαμε καὶ τὰ χέρια μας ἐψηλάφησαν , περὶ τοῦ Λόγου δηλαδὴ τῆς ζωῆς ,
— καὶ ἡ ζωὴ ἐφανερώθηκε καὶ ἔχομεν ἰδῆ καὶ μαρτυροῦμεν καὶ σᾶς ἀναγγέλλομεν τὴν ζωὴν τὴν αἰώνιον , ἡ ὁποία ἦτο μὲ τὸν Πατέρα καὶ ἐφανερώθηκε σ᾽ ἐμᾶς , —
ἐκεῖνο ποὺ ἔχομεν ἰδῆ καὶ ἀκούσει σᾶς ἀναγγέλλομεν , διὰ νὰ ἔχετε στενὸν σύνδεσμον καὶ σεῖς μαζί μας . Ὁ στενὸς σύνδεσμός μας εἶναι μὲ τὸν Πατέρα καὶ μὲ τὸν Υἱόν του , τὸν Ἰησοῦν Χριστόν .
Σᾶς τὰ γράφομεν αὐτά , διὰ νὰ εἶναι ἡ χαρά σας πλήρης .
Καὶ αὐτὴ εἶναι ἡ ἀγγελία , τὴν ὁποίαν ἀκούσαμεν ἀπὸ αὐτὸν καὶ σᾶς ἀναγγέλλομεν : ὅτι ὁ Θεὸς εἶναι φῶς καὶ δὲν ὑπάρχει καθόλου σκοτάδι εἰς αὐτόν .
Ἐὰν ποῦμε ὅτι ἔχομεν στενὸν σύνδεσμον μαζί του καὶ περπατᾶμε εἰς τὸ σκοτάδι , ψευδόμεθα καὶ δὲν ἐφαρμόζομεν τὴν ἀλήθειαν .
Ἀλλ᾽ ἐὰν περπατᾶμε εἰς τὸ φῶς , ὅπως καὶ αὐτὸς εἶναι εἰς τὸ φῶς , τότε ἔχομεν στενὸν σύνδεσμον μεταξύ μας καὶ τὸ αἷμα τοῦ Ἰησοῦ Χριστοῦ τοῦ Υἱοῦ του μᾶς καθαρίζει ἀπὸ κάθε ἁμαρτίαν .
Ἐὰν ποῦμε ὅτι δὲν ἔχομεν ἁμαρτίαν , πλανῶμεν τὸν ἑαυτόν μας καὶ ἡ ἀλήθεια δὲν εἶναι μέσα μας .
Ἐὰν ὁμολογοῦμεν τὰς ἁμαρτίας μας , αὐτὸς εἶναι ἀξιόπιστος καὶ δίκαιος , ὥστε νὰ μᾶς συγχωρήσῃ τὰς ἁμαρτίας καὶ νὰ μᾶς καθαρίσῃ ἀπὸ κάθε ἀδικίαν .
Ἐὰν ποῦμε ὅτι δὲν ἔχομεν ἁμαρτήσει , τὸν κάνομεν ψεύτην καὶ ὁ λόγος του δὲν εἶναι μέσα μας .















Παιδιά μου , αὐτὰ σᾶς τὰ γράφω διὰ νὰ μὴ ἁμαρτήσετε . Ἀλλ᾽ ἐὰν κανεὶς ἁμαρτήσῃ , ἔχομεν Παράκλητον πρὸς τὸν Πατέρα τὸν Ἰησοῦν Χριστόν , τὸν δίκαιον ·
αὐτὸς εἶναι ἱλασμὸς τῶν ἁμαρτιῶν μας καὶ ὄχι μόνον τῶν δικῶν μας ἀλλὰ καὶ ὅλου τοῦ κόσμου .
Μὲ τοῦτο μποροῦμε νὰ εἴμεθα βέβαιοι ὅτι τὸν ἐγνωρίσαμεν : ἐὰν τηροῦμεν τὰς ἐντολάς του .
Ἐκεῖνος ποὺ λέγει , « Τὸν ἐγνώρισα » , ἀλλὰ δὲν τηρεῖ τὰς ἐντολάς του , εἶναι ψεύτης καὶ δὲν ὑπάρχει μέσα του ἡ ἀλήθεια .
Ἀλλ᾽ εἰς ἐκεῖνον , ὁ ὁποῖος τηρεῖ τὸν λόγον του , εἰς αὐτὸν πραγματικὰ ἡ ἀγάπη διὰ τὸν Θεὸν εἶναι τελεία . Μὲ τοῦτο μποροῦμε νὰ γνωρίζωμεν ὅτι εἴμεθα ἐν αὐτῷ :
Ὅποιος λέγει ὅτι μένει ἐν αὐτῷ , ὀφείλει νὰ ζῇ ὅπως ἔζησε καὶ ὁ Χριστός .
Ἀδελφοί , δὲν σᾶς γράφω νέαν ἐντολήν , ἀλλὰ ἐντολὴν παλαιάν , τὴν ὁποίαν εἴχατε ἀπὸ τὴν ἀρχήν . Ἡ ἐντολὴ ἡ παλαιὰ εἶναι ὁ λόγος , τὸν ὁποῖον ἀκούσατε ἀπὸ τὴν ἀρχήν .
Καὶ ὅμως ἡ ἐντολὴ ποὺ σᾶς γράφω εἶναι νέα , διότι τὸ σκοτάδι φεύγει καὶ τὸ φῶς τὸ ἀληθινὸν ἤδη φωτίζει · τοῦτο ἐπραγματοποιήθηκε διὰ τοῦ Χριστοῦ καὶ σ᾽ ἐσᾶς .
Ἐκεῖνος ποὺ λέγει ὅτι εἶναι εἰς τὸ φῶς καὶ μισεῖ τοὺς ἀδελφούς του , βρίσκεται ἀκόμη εἰς τὸ σκοτάδι .
Ἐκεῖνος ποὺ ἀγαπᾶ τὸν ἀδελφόν του , μένει εἰς τὸ φῶς , καὶ δὲν ὑπάρχει τίποτε νὰ τὸν κάνῃ νὰ σκοντάψῃ .
Ἀλλ᾽ ἐκεῖνος ποὺ μισεῖ τοὺς ἀδελφούς του , βρίσκεται εἰς τὸ σκοτάδι καὶ εἰς τὸ σκοτάδι περπατεῖ · δὲν ξέρει ποῦ πηγαίνει , διότι τὸ σκοτάδι ἐτύφλωσε τὰ μάτια του .
Σᾶς γράφω , παιδιά , διότι σᾶς ἔχουν συγχωρηθῆ αἱ ἁμαρτίαι σας , διὰ τὸ ὄνομά του .
Σᾶς γράφω , πατέρες , διότι ἐγνωρίσατε ἐκεῖνον ποὺ ὑπάρχει ἀπὸ τὴν ἀρχήν . Σᾶς γράφω , νεαροί , διότι ἔχετε νικήσει τὸν πονηρόν .
Σᾶς ἔγραψα , παιδιά , διότι ἐγνωρίσατε τὸν Πατέρα . Σᾶς ἔγραψα , πατέρες , διότι ἐγνωρίσατε ἐκεῖνον ποὺ ὑπάρχει ἀπὸ τὴν ἀρχήν . Σᾶς ἔγραψα , νεαροί , διότι εἶσθε δυνατοὶ καὶ ὁ λόγος τοῦ Θεοῦ μένει μέσα σας καὶ ἔχετε νικήσει τὸν πονηρόν .
Νὰ μὴ ἀγαπᾶτε τὸν κόσμον , οὔτε τὰ πράγματα ποὺ εἶναι εἰς τὸν κόσμον . Ἐὰν ἀγαπᾷ κανεὶς τὸν κόσμον , δὲν ὑπάρχει ἡ ἀγάπη διὰ τὸν Πατέρα μέσα του ·
διότι κάθε τι ποὺ ὑπάρχει εἰς τὸν κόσμον , ἡ σαρκικὴ ἐπιθυμία καὶ ἡ ἐπιθυμία τῶν ματιῶν καὶ ἡ ὑπερηφάνεια εἰς τὰ πλούτη , δὲν προέρχονται ἀπὸ τὸν Πατέρα ἀλλ᾽ ἀπὸ τὸν κόσμον .
Καὶ ὁ κόσμος καὶ ἡ ἐπιθυμία του παρέρχονται . Ἐκεῖνος ὅμως ποὺ κάνει τὸ θέλημα τοῦ Θεοῦ μένει αἰωνίως .
Παιδιά , εἶναι ἡ τελευταία ὥρα . Ἀκούσατε ὅτι ὁ ἀντίχριστος ἔρχεται καί , πραγματικά , πολλοὶ ἀντίχριστοι ἔχουν ἔλθει . Ἀπὸ αὐτὸ γνωρίζομεν ὅτι εἶναι τελευταία ὥρα .
Ἔφυγαν ἀπὸ μᾶς , ἀλλὰ δὲν ἀνῆκαν σ᾽ ἐμᾶς , διότι ἐὰν ἀνῆκαν σ᾽ ἐμᾶς , θὰ εἶχαν μείνει μαζί μας , ἀλλὰ ἔφυγαν διὰ νὰ φανερωθῇ ὅτι δὲν εἶναι ὅλοι ἀπὸ τοὺς δικούς μας .
Ἀλλὰ σεῖς ἔχετε χρῖσμα ἀπὸ τὸν Ἅγιον καὶ τὰ ξέρετε ὅλα .
Σᾶς ἔγραψα , ὄχι διότι δὲν ξέρετε τὴν ἀλήθειαν , ἀλλὰ διότι τὴν ξέρετε καὶ διότι κανένα ψεῦδος δὲν προέρχεται ἀπὸ τὴν ἀλήθειαν .
Ποιός εἶναι ὁ ψεύτης παρὰ ἐκεῖνος ποὺ ἀρνεῖται ὅτι ὁ Ἰησοῦς εἶναι ὁ Χριστός ; Αὐτὸς εἶναι ὁ ἀντίχριστος , ἐκεῖνος ποὺ ἀρνεῖται τὸν Πατέρα καὶ τὸν Υἱόν .
Ὅποιος ἀρνεῖται τὸν Υἱὸν δὲν ἔχει οὔτε τὸν Πατέρα .
Ἐσεῖς κρατῆστε μέσα σας ἐκεῖνο ποὺ ἀκούσατε ἀπὸ τὴν ἀρχήν . Ἐὰν μείνῃ μέσα σας ἐκεῖνο ποὺ ἀκούσατε ἀπὸ τὴν ἀρχήν , θὰ μείνετε καὶ σεῖς ἐν τῷ Υἱῷ καὶ ἐν τῷ Πατρί .
Αὐτὴ εἶναι ἡ ὑπόσχεσις τὴν ὁποίαν αὐτὸς ὁ ἴδιος μᾶς ἔδωκε : ἡ ζωὴ ἡ αἰώνιος .
Αὐτὰ ὅσον ἀφορᾶ ἐκείνους ποὺ θέλουν νὰ σᾶς πλανήσουν .
Σ᾽ ἐσᾶς ὅμως , μένει μέσα σας τὸ χρῖσμα ποὺ ἐλάβατε ἀπὸ αὐτὸν καὶ δὲν ἔχετε ἀνάγκην νὰ σᾶς διδάσκῃ κάποιος · ἐπειδὴ δὲ τὸ χρῖσμά του σᾶς διδάσκει δι᾽ ὅλα , καὶ εἶναι ἀληθὲς καὶ ὄχι ψεῦδος , νὰ μένετε ἐν αὐτῷ , καθὼς ἀκριβῶς σᾶς ἐδίδαξε .
Καὶ τώρα , παιδιά , μένετε ἐν αὐτῷ , ὥστε , ὅταν φανερωθῇ , νὰ ἔχωμεν θάρρος καὶ ὄχι νὰ στρέψωμεν τὸ πρόσωπόν μας ἀπὸ ντροπή , κατὰ τὴν ἔλευσίν του .
Ἐὰν ξέρετε ὅτι εἶναι δίκαιος , νὰ εἶσθε βέβαιοι ὅτι ὅποιος κάνει τὸ ὀρθόν , ἔχει γεννηθῆ ἀπὸ αὐτόν .
Ἰδέτε πόσον μεγάλην ἀγάπην μᾶς ἔδωκεν ὁ Πατέρας , ὥστε νὰ ὀνομασθοῦμε παιδιὰ τοῦ Θεοῦ . Διὰ τοῦτο ὁ κόσμος δὲν μᾶς ἀναγνωρίζει διότι δὲν ἐγνώρισε αὐτόν .
Ἀγαπητοί , τώρα εἴμεθα παιδιὰ τοῦ Θεοῦ , ἀλλ᾽ ἀκόμη δὲν ἔχει φανερωθῆ τί θὰ εἴμεθα . Γνωρίζομεν ὅμως , ὅτι ὅταν φανερωθῇ , θὰ εἴμεθα ὅμοιοι μὲ αὐτόν , διὸτι θὰ τὸν ἰδοῦμε ὅπως εἶναι .
Καὶ ὅποιος ἔχει αὐτὴν τὴν ἐλπίδα εἰς αὐτόν , ἁγνίζεται , ὅπως ἐκεῖνος εἶναι ἁγνός .
Ὅποιος κάνει τὴν ἁμαρτίαν , κάνει καὶ τὴν ἀνομίαν διότι ἁμαρτία εἶναι ἡ ἀνομία .
Ξέρετε ὅτι ἐκεῖνος ἐφανερώθηκε διὰ νὰ σηκώσῃ τὰς ἁμαρτίας μας καὶ δὲν ὑπάρχει εἰς αὐτὸν ἁμαρτία .
Ὅποιος μένει ἐν αὐτῷ δὲν ἁμαρτάνει · ὅποιος ἁμαρτάνει δὲν τὸν ἔχει ἰδῆ οὔτε τὸν ἐγνώρισε .
Παιδιά , κανεὶς ἂς μὴ σᾶς πλανᾷ . Ὅποιος κάνει τὸ ὀρθόν , εἶναι δίκαιος , ὅπως ἐκεῖνος εἶναι δίκαιος .
Ὅποιος κάνει τὴν ἁμαρτίαν , εἶναι ἀπὸ τὸν διάβολον , διότι ὁ διάβολος ἀπὸ τὴν ἀρχὴν ἁμαρτάνει . Πρὸς τὸν σκοπὸν αὐτὸν ἐφανερώθηκε ὁ Υἱὸς τοῦ Θεοῦ : διὰ νὰ καταργήσῃ τὰ ἔργα τοῦ διαβόλου .
Ὅποιος ἔχει γεννηθῆ ἀπὸ τὸν Θεόν , δὲν κάνει ἁμαρτίαν , διότι σπέρμα αὐτοῦ μένει μέσα του · δὲν μπορεῖ νὰ ἁμαρτάνῃ διότι ἔχει γεννηθῆ ἀπὸ τὸν Θεόν .
Ἀπὸ τοῦτο ἀναγνωρίζονται τὰ παιδιὰ τοῦ Θεοῦ καὶ τὰ παιδιὰ τοῦ διαβόλου : ὅποιος δὲν κάνει τὸ ὀρθόν , δὲν εἶναι ἀπὸ τὸν Θεόν , ἐπὶσης καὶ ἐκεῖνος ποὺ δὲν ἀγαπᾶ τοὺς ἀδελφούς του .
Διότι αὐτὴ εἶναι ἡ ἐντολή , τὴν ὁποίαν ἀκούσατε ἀπὸ τὴν ἀρχήν : νὰ ἀγαπᾶμε ὁ ἕνας τὸν ἄλλον .
Ὄχι ὅπως ὁ Κάϊν ποὺ ἦτο ἀπὸ τὸν πονηρὸν καὶ ἔσφαξε τὸν ἀδελφόν του . Καὶ διατί τὸν ἔσφαξε ; Διότι τὰ ἔργα του ἦσαν πονηρά , τοῦ δὲ ἀδελφοῦ του ἦσαν δίκαια .
Νὰ μὴ σᾶς φαίνεται παράξενον πρᾶγμα , ἀδελφοί μου , ἐὰν ὁ κόσμος σᾶς μισῇ .
Ἐμεῖς ξέρομεν ὅτι ἔχομεν μεταβῆ ἀπὸ τὸν θάνατον εἰς τὴν ζωήν , διότι ἀγαπᾶμε τοὺς ἀδελφούς · ἐκεῖνος ποὺ δὲν ἀγαπᾶ τοὺς ἀδελφούς , μένει μέσα εἰς τὸν θάνατον .
Ὅποιος μισεῖ τὸν ἀδελφόν του , εἶναι φονηᾶς , καὶ ξέρετε ὅτι κανεὶς φονηᾶς δὲν ἔχει ζωὴν αἰώνιον μέσα του .
Μὲ τοῦτο ἐγνωρίσαμεν τί εἶναι ἀγάπη : ὅτι ἐκεῖνος ἔδωκε τὴν ζωήν του γιὰ μᾶς . Ἔτσι ὀφείλομεν καὶ ἐμεῖς νὰ δίνωμεν τὴν ζωήν μας ὑπὲρ τῶν ἀδελφῶν .
Ἀλλ᾽ ἐὰν ἕνας ἔχῃ τὰ πλούτη τοῦ κόσμου καὶ βλέπῃ τὸν ἀδελφόν του νὰ ἔχῃ ἀνάγκην , καὶ ὅμως τοῦ κλείσῃ τὴν καρδιά του , πῶς εἶναι δυνατὸν νὰ μένῃ μέσα του ἡ ἀγάπη διὰ τὸν Θεόν ;
Παιδιά μου , νὰ μὴ ἀγαπᾶμε μὲ λόγια οὔτε μὲ τὴν γλῶσσαν , ἀλλὰ μὲ ἔργα καὶ ἀληθινά .
Μὲ τοῦτο ξέρομεν ὅτι εἴμεθα ἀπὸ τὴν ἀλήθειαν · καὶ θὰ καθησυχάσωμεν τὸν ἑαυτόν μας ἐνώπιόν του
εἰς ὅ , τι ἡ καρδιὰ μᾶς κατακρίνει , διότι εἶναι μεγαλύτερος ὁ Θεὸς ἀπὸ τὴν καρδιά μας καὶ τὰ ξέρει ὅλα .
Ἀγαπητοί , ἐὰν ἡ καρδιά μας δὲν μᾶς κατακρίνῃ , τότε ἔχομεν θάρρος νὰ πλησιάσωμεν τὸν Θεόν ,
καὶ παίρνομε ἀπὸ αὐτὸν ὅ , τι ζητᾶμε , διότι τηροῦμεν τὰς ἐντολάς του καὶ κάνομεν ἐκεῖνα ποὺ τοῦ εἶναι ἀρεστά .
Καὶ αὐτὴ εἶναι ἡ ἐντολή του : νὰ πιστέψωμεν εἰς τὸ ὄνομα τοῦ Υἱοῦ αὐτοῦ Ἰησοῦ Χριστοῦ καὶ νὰ ἀγαπᾶμε ὁ ἕνας τὸν ἄλλον , σύμφωνα μὲ τὴν ἐντολὴν ποὺ μᾶς ἔδωκε .
Ὅποιος τηρεῖ τὰς ἐντολάς του , μένει ἐν τῷ Θεῷ καὶ ὁ Θεὸς ἐν αὐτῷ . Καὶ μὲ τοῦτο ξέρομεν ὅτι μένει μέσα μας : ἀπὸ τὸ Πνεῦμα , τὸ ὁποῖον μᾶς ἔδωκε .
Ἀγαπητοί , μὴ πιστεύετε εἰς κάθε πνεῦμα , ἀλλὰ δοκιμάζετε τὰ πνεύματα , ἐὰν εἶναι ἀπὸ τὸν Θεόν , διότι πολλοὶ ψευδοπροφῆται ἐβγῆκαν εἰς τὸν κόσμον .
Μὲ τὸν ἑξῆς τρόπον ἀναγνωρίζετε τὸ Πνεῦμα τοῦ Θεοῦ : κάθε πνεῦμα , τὸ ὁποῖον ὁμολογεῖ ὅτι ὁ Ἰησοῦς Χριστὸς ἦλθεν ὡς ἄνθρωπος , εἶναι ἀπὸ τὸν Θεόν ,
καὶ κάθε πνεῦμα , τὸ ὁποῖον δὲν ὁμολογεῖ ὅτι ὁ Ἰησοῦς Χριστὸς ἦλθεν ὡς ἄνθρωπος , δὲν εἶναι ἀπὸ τὸν Θεόν . Αὐτὸ εἶναι τὸ πνεῦμα τοῦ ἀντιχρίστου , διὰ τὸ ὁποῖον ἔχετε ἀκούσει ὅτι ἔρχεται , καὶ τώρα εἶναι ἤδη εἰς τὸν κόσμον .
Σεῖς , παιδιά , εἶσθε ἀπὸ τὸν Θεὸν καὶ τοὺς ἔχετε νικήσει , διότι ἐκεῖνος ποὺ εἶναι μέσα σας , εἶναι μεγαλύτερος ἀπὸ ἐκεῖνον ποὺ εἶναι μέσα στὸν κόσμον .
Αὐτοὶ εἶναι ἀπὸ τὸν κόσμον , διὰ τοῦτο ὅ , τι λέγουν εἶναι ἀπὸ τὸν κόσμον καὶ ὁ κόσμος τοὺς ἀκούει .
Ἐμεῖς εἴμεθα ἀπὸ τὸν Θεὸν . Ὅποιος ξέρει τὸν Θεόν , μᾶς ἀκούει . Ὅποιος δὲν εἶναι ἀπὸ τὸν Θεόν , δὲν μᾶς ἀκούει . Δι᾽ αὐτοῦ τοῦ μέσου ἀναγνωρίζομεν τὸ πνεῦμα τῆς ἀληθείας καὶ τὸ πνεῦμα τῆς πλάνης .
Ἀγαπητοί , ἂς ἀγαπᾶμε ὁ ἕνας τὸν ἄλλον , διότι ἡ ἀγάπη εἶναι ἀπὸ τὸν Θεὸν καὶ ὅποιος ἀγαπᾶ , ἔχει γεννηθῆ ἀπὸ τὸν Θεὸν καὶ ξέρει τὸν Θεόν .
Ὅποιος δὲν ἀγαπᾶ , δὲν ἐγνώρισε τὸν Θεόν , διότι ὁ Θεὸς εἶναι ἀγάπη .
Μὲ τοῦτο ἐφανερώθηκε ἡ ἀγάπη τοῦ Θεοῦ σ᾽ ἐμᾶς : ὅτι τὸν Υἱόν του τὸν μονογενῆ ἔστειλε ὁ Θεὸς εἰς τὸν κόσμον , διὰ νὰ ζήσωμεν δι᾽ αὐτοῦ .
Εἰς τοῦτο συνίσταται ἡ ἀγάπη , ὄχι εἰς τὸ ὅτι ἐμεῖς ἀγαπήσαμε τὸν Θεόν , ἀλλ᾽ ὅτι αὐτὸς μᾶς ἀγάπησε καὶ ἔστειλε τὸν Υἱόν του ὡς ἱλασμὸν διὰ τὰς ἁμαρτίας μας .
Ἀγαπητοί , ἐὰν ὁ Θεὸς μᾶς ἀγάπησε μὲ τέτοιον τρόπο , πρέπει καὶ ἐμεῖς νὰ ἀγαπᾶμε ὁ ἕνας τὸν ἄλλον .
Τὸν Θεὸν δὲν τὸν ἔχει ἰδῆ κανεὶς ποτέ . Ἐὰν ἀγαπᾶμε ὁ ἕνας τὸν ἄλλον , ὁ Θεὸς μένει μέσα μας καὶ ἡ ἀγάπη του ἔγινε τελεία μέσα μας .
Μὲ τοῦτο ξέρομεν ὅτι μένομεν ἐν αὐτῷ καὶ αὐτὸς ἐν ἡμῖν , διότι μᾶς ἔδωκε ἀπὸ τὸ Πνεῦμά του .
Καὶ ἐμεῖς ἔχομεν ἰδῆ καὶ μαρτυροῦμεν ὅτι ὁ Πατέρας ἔστειλε τὸν Υἱὸν Σωτῆρα τοῦ κόσμου .
Ὅποιος ὁμολογήσῃ ὅτι ὁ Ἰησοῦς εἶναι ὁ Υἱὸς τοῦ Θεοῦ , ὁ Θεὸς μένει ἐν αὐτῷ καὶ αὐτὸς ἐν τῷ Θεῷ .
Ἐμεῖς ἐγνωρίσαμε καὶ ἐπιστέψαμε εἰς τὴν ἀγάπην ποὺ ἔχει ὁ Θεὸς γιὰ μᾶς . Ὁ Θεὸς εἶναι ἀγάπη καὶ ὅποιος μένει εἰς τὴν ἀγάπην μένει ἐν τῷ Θεῷ καὶ ὁ Θεὸς μένει ἐν αὐτῷ .
Διὰ τὸν σκοπὸν αὐτὸν ἔχει γίνει σ᾽ ἐμᾶς τελεία ἡ ἀγάπη : διὰ νὰ ἔχωμεν θάρρος κατὰ τὴν ἡμέραν τῆς κρίσεως , διότι καθὼς εἶναι ἐκεῖνος εἰς τὸν κόσμον τοῦτον , εἴμεθα καὶ ἐμεῖς .
Φόβος δὲν ὑπάρχει εἰς τὴν ἀγάπην , ἀλλ᾽ ἡ τελεία ἀγάπη διώχνει τὸν φόβον , διότι ὁ φόβος περιέχει τιμωρίαν , καὶ ἐκεῖνος ποὺ φοβᾶται δὲν εἶναι τέλειος εἰς τὴν ἀγάπην .
Ἐμεῖς τὸν ἀγαπᾶμε , διότι αὐτὸς πρῶτος μᾶς ἀγάπησε .
Ἐὰν πῇ κανείς , « Ἀγαπῶ τὸν Θεόν » , ἀλλὰ μισεῖ τοὺς ἀδελφούς του , αὐτὸς εἶναι ψεύτης , διότι ἐκεῖνος ποὺ δὲν ἀγαπᾶ τὸν ἀδελφόν του , τὸν ὁποῖον ἔχει ἰδῆ , πῶς εἶναι δυνατὸν νὰ ἀγαπᾷ τὸν Θεὸν τὸν ὁποῖον δὲν ἔχει ἰδῆ ;
Αὐτὴν τὴν ἐντολὴν ἔχομεν ἀπὸ αὐτόν : ὅποιος ἀγαπᾶ τὸν Θεόν , νὰ ἀγαπᾷ καὶ τοὺς ἀδελφούς του .
Ὅποιος πιστεύει ὅτι ὁ Ἰησοῦς εἶναι ὁ Χριστός , ἔχει γεννηθῆ ἀπὸ τὸν Θεὸν καὶ ὅποιος ἀγαπᾶ τὸν γεννήσαντα ἀγαπᾶ καὶ ἐκεῖνον ποὺ ἔχει γεννηθῆ ἀπὸ αὐτόν .
Καὶ ἔτσι ξέρομεν ὅτι , ὅταν ἀγαπᾶμε τὸν Θεὸν καὶ τηροῦμεν τὰς ἐντολάς του , ἀγαπᾶμε καὶ τὰ παιδιὰ τοῦ Θεοῦ .
Διότι ἀγάπη πρὸς τὸν Θεὸν εἶναι νὰ τηροῦμεν τὰς ἐντολάς του , καὶ αἱ ἐντολαί του δὲν εἶναι βαρεῖαι ,
διότι κάθε τι ποὺ ἔχει γεννηθῆ ἀπὸ τὸν Θεὸν νικᾶ τὸν κόσμον καὶ αὐτὴ εἶναι ἡ νίκη ποὺ ἐνίκησε τὸν κόσμον , ἡ πίστις μας .
Ποιός εἶναι ἐκεῖνος ποὺ νικᾶ τὸν κόσμον παρὰ ἐκεῖνος ποὺ πιστεύει ὅτι ὁ Ἰησοῦς εἶναι ὁ Υἱὸς τοῦ Θεοῦ ;
Αὐτὸς εἶναι ἐκεῖνος ποὺ ἦλθε δι᾽ ὕδατος καὶ αἵματος , ὁ Ἰησοῦς Χριστός · ὄχι μόνον μὲ τὸ ὕδωρ ἀλλὰ μὲ τὸ ὕδωρ καὶ τὸ αἷμα . Καὶ τὸ Πνεῦμα εἶναι ἐκεῖνος ποὺ δίνει μαρτυρίαν , διότι τὸ Πνεῦμα εἶναι ἡ ἀλήθεια .
Τρεῖς εἶναι ἐκεῖνοι ποὺ μαρτυροῦν [ εἰς τὸν οὐρανόν , ὁ Πατέρας , ὁ Λόγος καὶ τὸ Ἅγιον Πνεῦμα καὶ αὐτοὶ οἱ τρεῖς εἶναι ἕνα καὶ τρεῖς εἶναι ἐκεῖνοι ποὺ μαρτυροῦν εἰς τὴν γῆν ] ,
τὸ Πνεῦμα καὶ τὸ ὕδωρ καὶ τὸ αἷμα καὶ οἱ τρεῖς εἶναι σύμφωνοι .
Ἐὰν δεχώμεθα τὴν μαρτυρίαν τῶν ἀνθρώπων , ἡ μαρτυρία τοῦ Θεοῦ εἶναι μεγαλύτερη , καὶ ἡ μαρτυρία αὐτὴ εἶναι τοῦ Θεοῦ , τὴν ὁποίαν ἔδωκε διὰ τὸν Υἱόν του .
Ὅποιος πιστεύει εἰς τὸν Υἱὸν τοῦ Θεοῦ , ἔχει τὴν μαρτυρίαν αὐτὴν μέσα του . Ὅποιος δὲν πιστεύει εἰς τὸν Θεόν , τὸν ἔχει κάνει ψεύτην , διότι δὲν ἐπίστεψε εἰς τὴν μαρτυρίαν , τὴν ὁποίαν ὁ Θεὸς ἔδωκε διὰ τὸν Υἱόν του .
Καὶ ἡ μαρτυρία εἶναι αὐτή : ὅτι ὁ Θεὸς μᾶς ἔδωκε ζωὴν αἰώνιον , καὶ ἡ ζωὴ αὐτὴ ὑπάρχει εἰς τὸν Υἱόν του .
Ὅποιος ἔχει τὸν Υἱόν , ἔχει τὴν ζωήν · ὅποιος δὲν ἔχει τὸν Υἱόν τοῦ Θεοῦ , δὲν ἔχει τὴν ζωήν .
Αὐτὰ ἔγραψα σ᾽ ἐσᾶς ποὺ πιστεύετε εἰς τὸ ὄνομα τοῦ Υἱοῦ τοῦ Θεοῦ , διὰ νὰ γνωρίσετε ὅτι ἔχετε ζωὴν αἰώνιον , καὶ διὰ νὰ πιστεύετε εἰς τὸ ὄνομα τοῦ Υἱοῦ τοῦ Θεοῦ .
Μποροῦμε νὰ πλησιάσωμεν τὸν Θεὸν μὲ ἐμπιστοσύνην διὰ τὸν ἑξῆς λόγον : ἐὰν ζητᾶμε κάτι σύμφωνα πρὸς τὸ θέλημά του , μᾶς ἀκούει .
Καὶ ἐὰν ξέρωμεν ὅτι ἀκούει τὰ αἰτήματά μας , ξέρομεν ὅτι ἐκεῖνα ποὺ τοῦ ἐζητήσαμεν ἔγιναν δικά μας .
Ἐὰν ἰδῇ κανεὶς τὸν ἀδελφὸν του νὰ κάνῃ ἁμαρτίαν , ἡ ὁποία δὲν εἶναι ἁμαρτία θανάσιμη , τότε πρέπει νὰ προσευχηθῇ καὶ θὰ τοῦ δώσῃ ὁ Θεὸς ζωήν , εἰς ἐκείνους ποὺ δὲν διαπράττουν ἁμαρτίαν θανάσιμη . Ὑπάρχει ἁμαρτία θανάσιμη . Δὲν λέγω νὰ παρακαλέσῃ γι᾽ αὐτήν .
Κάθε ἀδικία εἶναι ἁμαρτία καὶ ὑπάρχει ἁμαρτία ἡ ὁποία δὲν εἶναι θανάσιμη .
Ξέρομεν ὅτι ὅποιος εἶναι γεννημένος ἀπὸ τὸν Θεόν , δὲν ἁμαρτάνει , ἀλλ᾽ ἐκεῖνος ποὺ ἐγεννήθηκε ἀπὸ τὸν Θεὸν φυλάσσει αὐτὸν καὶ ὁ πονηρὸς δὲν τὸν ἀγγίζει .
Ξέρομεν ὅτι εἴμεθα τοῦ Θεοῦ , ἀλλ᾽ ὁ κόσμος ὁλόκληρος βρίσκεται ὑπὸ τὴν ἐξουσίαν τοῦ πονηροῦ .
Καὶ ξέρομεν ὅτι ὁ Υἱὸς τοῦ Θεοῦ ἔχει ἔλθει καὶ μᾶς ἔδωκε νοῦν διὰ νὰ ξέρωμεν αὐτὸν ποὺ εἶναι ἀληθινός · καὶ εἴμεθα πραγματικὰ ἐν τῷ ἀληθινῷ , ἐν τῷ Υἱῷ του Ἰησοῦ Χριστῷ . Αὐτὸς εἶναι ὁ ἀληθινὸς Θεὸς καὶ ἡ ζωὴ ἡ αἰώνιος .
Παιδιά , φυλαχθῆτε ἀπὸ τὰ εἴδωλα . Ἀμήν .














Ὁ πρεσβύτερος πρὸς τὴν κυρίαν , τὴν ὁποίαν ὁ Θεὸς ἐξέλεξε , καὶ πρὸς τὰ παιδιά της , τοὺς ὁποίους ἐγὼ ἀγαπῶ ἀληθινὰ καὶ ὄχι ἐγὼ μόνον , ἀλλὰ καὶ ὅλοι ὅσοι ἐγνώρισαν τὴν ἀλήθειαν ,
ἕνεκα τῆς ἀληθείας , ἡ ὁποία μένει μέσα μας καὶ θὰ εἶναι μαζί μας αἰωνίως .
Χάρις , ἔλεος καὶ εἰρήνη θὰ εἶναι μαζί σας ἀπὸ τὸν Θεὸν Πατέρα καὶ ἀπὸ τὸν Κύριον Ἰησοῦν Χριστὸν τὸν Υἱὸν τοῦ Πατέρα , ἐν ἀληθείᾳ καὶ ἀγάπῃ .
Ἐχάρηκα πολὺ ποὺ εὑρῆκα ὅτι μερικὰ ἀπὸ τὰ παιδιά σου ζοῦν ἀκολουθοῦντα τὴν ἀλήθειαν σύμφωνα μὲ τὴν ἐντολὴν ποὺ ἐλάβαμε ἀπὸ τὸν Πατέρα .
Καὶ τώρα σὲ παρακαλῶ , κυρία , ὄχι σὰν νὰ σοῦ γράφω νέαν ἐντολὴν ἀλλὰ ἐκείνην ποὺ εἴχαμε ἀπὸ τὴν ἀρχήν , νὰ ἀγαπᾶμε ὁ ἕνας τὸν ἄλλον .
Καὶ ἀγάπη σημαίνει νὰ ζοῦμε σύμφωνα μὲ τὰς ἐντολὰς τοῦ Θεοῦ . Αὐτὴ εἶναι ἡ ἐντολὴ ὥστε , ὅπως ἀκούσατε ἀπὸ τὴν ἀρχήν , νὰ ἀκολουθῆτε αὐτήν .
Πολλοὶ πλάνοι ἐβγῆκαν εἰς τὸν κόσμον , οἱ ὁποῖοι δὲν ὁμολογοῦν ὅτι ὁ Ἰησοῦς Χριστὸς ἔρχεται ὡς ἄνθρωπος . Αὐτὸς εἶναι ὁ πλάνος καὶ ὁ ἀντίχριστος .
Προσέχετε τὸν ἑαυτόν σας , διὰ νὰ μὴ χάσετε ἐκεῖνα διὰ τὰ ὁποῖα ἐργασθήκαμε , ἀλλὰ νὰ πάρετε τὴν ἀνταμοιβήν σας εἰς τὸ ἀκέραιον .
Ὅποιος παραβαίνει καὶ δὲν μένει εἰς τὴν διδαχὴν τοῦ Χριστοῦ , δὲν ἔχει Θεόν · ἐκεῖνος ποὺ μένει εἰς τὴν διδαχὴν τοῦ Χριστοῦ , αὐτὸς ἔχει καὶ τὸν Πατέρα καὶ τὸν Υἱόν .
Ἐὰν ἔρχεται κανεὶς σ᾽ ἐσᾶς καὶ δὲν φέρει τὴν διδαχὴν αὐτήν , νὰ μὴ τὸν δέχεσθε εἰς τὸ σπίτι σας καὶ νὰ μὴ τὸν χαιρετᾶτε ,
διότι ἐκεῖνος ποὺ τὸν χαιρετᾶ γίνεται συμμέτοχος εἰς τὰ ἔργα του τὰ πονηρά .
Ἂν καὶ πολλὰ ἔχω νὰ σᾶς γράψω , δὲν ἤθελα νὰ τὸ κάνω μὲ χαρτὶ καὶ μελάνι , ἀλλ᾽ ἐλπίζω νὰ σᾶς ἐπισκεφθῶ καὶ νὰ σᾶς μιλήσω στόμα πρὸς στόμα , διὰ νὰ εἶναι ἡ χαρά μας πλήρης .
Σὲ χαιρετοῦν τὰ παιδιὰ τῆς ἀδελφῆς σου , τὴν ὁποίαν ὁ Θεὸς ἐξέλεξε . Ἀμήν .










































Ὁ πρεσβύτερος πρὸς τὸν Γάϊον τὸν ἀγαπητόν , τὸν ὁποῖον ἐγὼ ἀγαπῶ ἀληθινά .
Ἀγαπητέ , σοῦ εὔχομαι εἰς ὅλα νὰ προοδεύῃς καὶ νὰ ὑγιαίνῃς , καθὼς καὶ ἡ ψυχή σου προχωρεῖ καλά .
Ἐχάρηκα πολύ , ὅταν ἦλθαν ἀδελφοὶ καὶ μὲ ἐβεβαίωσαν ὅτι εἶσαι εἰς τὴν ἀλήθειαν , καὶ πραγματικὰ ἡ ζωή σου εἶναι σύμφωνη μὲ τὴν ἀλήθειαν .
Δὲν ἔχω μεγαλύτερη χαρὰν ἀπὸ τὸ νὰ ἀκούω ὅτι τὰ παιδιά μου ζοῦν σύμφωνα μὲ τὴν ἀλήθειαν .
Ἀγαπητέ , ἐνεργεῖς μὲ πιστότητα εἰς ὅ , τι κάνεις εἰς τοὺς ἀδελφούς , ἂν καὶ εἶναι ξένοι .
Ἀνέφεραν τὴν ἀγάπην σου ἐνώπιον τῆς ἐκκλησίας . Καλὰ θὰ κάνῃς νὰ τοὺς προπέμψῃς κατὰ τρόπον ἄξιον τοῦ Θεοῦ ,
διότι ἐβγῆκαν ὑπὲρ τοῦ ὀνόματος τοῦ Χριστοῦ , χωρὶς νὰ δεχθοῦν τίποτε ἀπὸ τοὺς ἐθνικούς .
Ἐμεῖς ἔχομεν καθῆκον νὰ βοηθᾶμε τέτοια πρόσωπα διὰ νὰ γινώμεθα συνεργάται εἰς τὴν διάδοσιν τῆς ἀληθείας .
Ἔγραψα εἰς τὴν ἐκκλησίαν , ἀλλ᾽ ὁ Διοτρεφής , ὁ ὁποῖος ἀγαπᾶ νὰ κρατῇ τὰ πρωτεῖα μεταξύ των , δὲν μᾶς δέχεται .
Διὰ τοῦτο , ὅταν ἔλθω , θὰ τοῦ ὑπενθυμίσω τὰ ἔργα ποὺ κάνει , μὲ τὸ νὰ φλυαρῇ ἐναντίον μας μὲ λόγια πονηρά . Καὶ μὴ ἀρκούμενος εἰς αὐτά , οὔτε αὐτὸς δέχεται τοὺς ἀδελφοὺς ἀλλὰ καὶ ἐκείνους ποὺ θέλουν νὰ τοὺς δεχθοῦν τοὺς ἐμποδίζει καὶ τοὺς διώχνει ἀπὸ τὴν ἐκκλησίαν .
Ἀγαπητέ , μὴ μιμῆσαι τὸ κακὸν ἀλλὰ τὸ καλόν . Ἐκεῖνος ποὺ κάνει τὸ καλὸν εἶναι τοῦ Θεοῦ · ἐκεῖνος ποὺ κάνει τὸ κακὸν δὲν ἔχει ἰδῆ τὸν Θεόν .
Ὁ Δημήτριος ἔχει καλὴν μαρτυρίαν ἀπὸ ὅλους καὶ ἀπὸ αὐτὴν τὴν ἀλήθειαν . Ἐμεῖς ἐπίσης δίνομεν καλὴν μαρτυρίαν γι᾽ αὐτὸν καὶ ξέρεις ὅτι ἡ μαρτυρία μας εἶναι ἀληθινή .
Πολλὰ εἶχα νὰ σοῦ γράψω , ἀλλὰ δὲν θέλω νὰ σοῦ τὰ γράψω μὲ μελάνι καὶ πέννα .
Ἐλπίζω γρήγορα νὰ σὲ ἰδῶ καὶ θὰ μιλήσωμεν στόμα πρὸς στόμα .
Εἰρήνη νὰ εἶναι μαζί σου . Σὲ χαιρετοῦν οἱ φίλοι . Χαιρέτησε τοὺς φίλους κατ᾽ ὄνομα .
























































Ὁ Ἰούδας , δοῦλος τοῦ Ἰησοῦ Χριστοῦ καὶ ἀδελφὸς τοῦ Ἰακώβου , πρὸς ἐκείνους τοὺς ὁποίους ὁ Θεὸς ἐκάλεσε καὶ οἱ ὁποῖοι εἶναι ἁγιασμένοι ἀπὸ τὸν Θεὸν Πατέρα , καὶ διαφυλαγμένοι ἀπὸ τὸν Ἰησοῦν Χριστόν .
Εἴθε τὸ ἔλεος καὶ ἡ εἰρήνη καὶ ἡ ἀγάπη νὰ αὐξηθοῦν μεταξύ σας .
Ἀγαπητοί , εἶχα μεγάλην ἐπιθυμίαν νὰ σᾶς γράψω διὰ τὴν σωτηρίαν εἰς τὴν ὁποίαν μετέχομεν καὶ αἰσθάνθηκα τὴν ἀνάγκην νὰ τὸ κάνω διὰ νὰ σᾶς προτρέψω νὰ ἀγωνίζεσθε διὰ τὴν πίστιν , ἡ ὁποία μιὰ γιὰ πάντα παραδόθηκε εἰς τοὺς ἁγίους .
Διότι εἰσέδυσαν κρυφὰ μεταξύ σας μερικοὶ ἄνθρωποι , ἐκεῖνοι ποὺ ἀπὸ καιρὸν ἦσαν σημειωμένοι διὰ τὴν καταδίκην αὐτήν , ἀσεβεῖς , οἱ ὁποῖοι τὴν χάριν τοῦ Θεοῦ μας μετέτρεψαν εἰς ἀσέλγειαν καὶ ἀρνοῦνται τὸν μόνον Δεσπότην καὶ Κύριόν μας Ἰησοῦν Χριστόν .
Θέλω νὰ σᾶς ὑπενθυμίσω ὅλα ἐκεῖνα ποὺ ξέρετε ἤδη , ὅτι ὁ Κύριος , ἐνῷ ἔσωσε τὸν λαὸν ἐκ τῆς γῆς Αἰγύπτου , κατόπιν κατέστρεψε ἐκείνους ποὺ δὲν ἐπίστεψαν ,
καὶ ἀγγέλους , οἱ ὁποῖοι δὲν ἐκράτησαν τὸ ὑπούργημά των ἀλλὰ ἄφησαν τὸν τόπον τῆς διαμονῆς των , τοὺς ἔχει κρατήσει μὲ αἰώνια δεσμὰ εἰς το σκοτάδι διὰ νὰ κριθοῦν τὴν μεγάλην Ἡμέραν ·
ὅπως τὰ Σόδομα καὶ τὰ Γόμορρα καὶ αἱ γύρω πόλεις αἱ ὁποῖαι , κατὰ ὅμοιον τρόπον μὲ αὐτούς , παρεδόθησαν εἰς τὴν πορνείαν καὶ ἀκολούθησαν παρὰ φύσιν ἐπιθυμίας , χρησιμεύουν ὡς παράδειγμα , κατόπιν τῆς τιμωρίας τῆς αἰωνίας φωτιᾶς ποὺ ὑπέστησαν .
Κατὰ τὸν ἴδιον ἐπίσης τρόπον καὶ αὐτοί , ὀνειρευόμενοι , μολύνουν τὴν σάρκα , ἀπορρίπτουν τὴν ἐξουσίαν τοῦ Θεοῦ καὶ λοιδοροῦν τὰ οὐράνια ὄντα .
Ἐνῷ ὁ Μιχαὴλ ὁ ἀρχάγγελος , ὅταν ἐφιλονεικοῦσε μὲ τὸν διάβολον καὶ συζητοῦσε διὰ τὸ σῶμα τοῦ Μωϋσέως , δὲν ἐτόλμησε νὰ ἐκστομίσῃ λοίδορον κρίσιν , ἀλλ᾽ εἶπε , « Ὁ Κύριος νὰ σὲ ἐπιτιμήσῃ » .
Αὐτοὶ ὅμως λοιδοροῦν ὅσα δὲν ξέρουν , ἐκεῖνα δὲ ποὺ ξέρουν μὲ τὸ φυσικὸν ἔνστικτον , ὅπως τὰ ἄλογα ζῶα , μὲ αὐτὰ καταστρέφονται .
Ἀλλοίμονον εἰς αὐτούς , διότι ἐβάδισαν τὸν δρόμον τοῦ Κάϊν , ἐκτροχιάσθησαν εἰς τὴν πλάνην τοῦ Βαλαὰμ χάριν χρημάτων καὶ κατεστράφησαν στασιάσαντες ὅπως ὁ Κορέ .
Αὐτοὶ εἶναι κηλῖδες κατὰ τὰς ἀγάπας σας , καθὼς τρώγουν μαζί σας χωρὶς σεβασμόν , βοσκοὶ ποὺ φροντίζουν μόνον διὰ τὸν ἑαυτόν τους , σύννεφα χωρὶς νερὸ ποὺ παρασύρονται ἀπὸ τοὺς ἀνέμους , δένδρα φθινοπωρινὰ ἄκαρπα , δυὸ φορὲς πεθαμένα , ξερριζωμένα ,
ἄγρια κύματα τῆς θαλάσσης ποὺ βγάζουν σὰν ἀφρὸν τὰ αἴσχη των , ἀστέρια ποὺ περιπλανῶνται , διὰ τοὺς ὁποίους εἶναι φυλαγμένο γιὰ πάντα τὸ βαθὺ σκοτάδι .
Ὁ Ἐνώχ , ὁ ἕβδομος ἀπόγονος ἀπὸ τὸν Ἀδάμ , ἐπροφήτευσε καὶ γι᾽ αὐτούς , ὅταν εἶπε , « Ἰδού , ἦλθε ὁ Κύριος μὲ τὰς ἁγίας του μυριάδας ,
διὰ νὰ κάνῃ κρίσιν ἐναντίον ὅλων καὶ νὰ ἐλέγξῃ ὅλους τοὺς ἀσεβεῖς δι᾽ ὅλα τὰ ἔργα τῆς ἀσεβείας των , τὰ ὁποῖα ἀσεβῶς ἔκαναν καὶ δι᾽ ὅλα τὰ σκληρὰ λόγια τὰ ὁποῖα εἶπαν ἐναντίον του ἁμαρτωλοὶ ἀσεβεῖς » .
Οἱ ἄνθρωποι αὐτοὶ γογγύζουν , εἶναι μεμψίμοιροι , βαδίζουν κατὰ τὰς ἐπιθυμίας των καὶ τὸ στόμα των μιλεῖ ὑπερήφανα , κολακεύουν πρόσωπα διὰ νὰ ὠφεληθοῦν .
Σεῖς ὅμως , ἀγαπητοί , θυμηθῆτε ὅσα προεῖπαν οἱ ἀπόστολοι τοῦ Κυρίου μας Ἰησοῦ Χριστοῦ .
Σᾶς ἔλεγαν ὅτι , « Κατὰ τὸν ἔσχατον καιρὸν θὰ ἐμφανισθοῦν χλευασταί , οἱ ὁποῖοι θὰ βαδίζουν κατὰ τὰς δικάς των ἀσεβεῖς ἐπιθυμίας » .
Αὐτοὶ εἶναι ποὺ προκαλοῦν διαιρέσεις , κοσμικοὶ ἄνθρωποι , ποὺ δὲν ἔχουν Πνεῦμα .
Σεῖς ὅμως , ἀγαπητοί , ἐποικοδομεῖτε τὸν ἑαυτόν σας εἰς τὴν ἁγιωτάτην πίστιν σας , προσεύχεσθε ἐν Πνεύματι Ἁγίῳ ,
φυλάξατε τὸν ἑαυτόν σας εἰς τὴν ἀγάπην τοῦ Θεοῦ , περιμένοντες τὸ ἔλεος τοῦ Κυρίου μας Ἰησοῦ Χριστοῦ εἰς ζωὴν αἰώνιον .
Μερικοὺς νὰ ἐλεῆτε μὲ διάκρισιν ,
ἄλλους μὲ φόβον νὰ τοὺς σώζετε , ἁρπάζοντες αὐτοὺς ἀπὸ τὴν φωτιά , νὰ μισῆτε δὲ καὶ τὸ ἔνδυμά τους ποὺ εἶναι μολυσμένον ἀπὸ τὴν σάρκα .
Εἰς ἐκεῖνον δὲ ποὺ ἔχει τὴν δύναμιν νὰ σᾶς φυλάξῃ ὥστε νὰ μὴ πέσετε καὶ νὰ σᾶς στήσῃ ἐνώπιον τῆς δόξης του ἀμώμους μὲ ἀγαλλίασιν ,
εἰς τὸν μόνον σοφὸν Θεόν , τὸν Σωτῆρά μας , ἀνήκει ἡ δόξα καὶ ἡ μεγαλωσύνη , ἡ δύναμις καὶ ἡ ἐξουσία καὶ τώρα καὶ εἰς ὅλους τοὺς αἰῶνας . Ἀμήν .

























Ἀποκάλυψις τοῦ Ἰησοῦ Χριστοῦ , τὴν ὁποίαν τοῦ ἔδωκε ὁ Θεός , διὰ νὰ δείξῃ εἰς τοὺς δούλους του ἐκεῖνα ποὺ πρέπει νὰ γίνουν γρήγορα . Ὁ Χριστὸς τὰ ἐγνωστοποίησε ἀποστείλας τὸν ἄγγελόν του εἰς τὸν δοῦλόν του Ἰωάννην ,
ὁ ὁποῖος ἔδωσε μαρτυρίαν διὰ τὸν λόγον τοῦ Θεοῦ καὶ διὰ τὸν Ἰησοῦν Χριστὸν καὶ δι᾽ ὅσα εἶδε .
Μακάριος εἶναι ἐκεῖνος ποὺ διαβάζει καὶ ἐκεῖνοι ποὺ ἀκούουν τοὺς λόγους τῆς προφητείας καὶ τηροῦν ὅσα εἶναι γραμμένα εἰς αὐτήν , διότι ὁ καιρὸς πλησιάζει .
Ὁ Ἰωάννης πρὸς τὰς ἑπτὰ ἐκκλησίας , αἱ ὁποῖαι εἶναι εἰς τὴν Ἀσίαν . Χάρις νὰ εἶναι σ᾽ ἐσᾶς καὶ εἰρήνη ἀπὸ ἐκεῖνον , ὁ ὁποῖος ὑπάρχει , ὁ ὁποῖος ὑπῆρχε καὶ ὁ ὁποῖος θὰ ἔλθῃ , καὶ ἀπὸ τὰ ἑπτὰ πνεύματα , τὰ ὁποῖα εἶναι ἐνώπιον τοῦ θρόνου του ,
καὶ ἀπὸ τὸν Ἰησοῦν Χριστόν , ὁ ὁποῖος εἶναι ὁ μάρτυς ὁ ἀξιόπιστος , ὁ πρωτότοκος τῶν νεκρῶν καὶ ὁ ἄρχων τῶν βασιλέων τῆς γῆς . Εἰς ἐκεῖνον ποὺ μᾶς ἀγαπᾶ καὶ μᾶς ἔλουσε ἀπὸ τὰς ἁμαρτίας μας μὲ τὸ αἷμά του ,
καὶ μᾶς ἔκανε ἕνα βασίλειον , ἱερεῖς διὰ τὸν Θεὸν καὶ Πατέρα του , εἰς αὐτὸν ἀνήκει ἡ δόξα καὶ τὸ κράτος εἰς τοὺς αἰῶνας τῶν αἰώνων . Ἀμήν .
Ἰδού , ἔρχεται μὲ τὰ σύννεφα . Κάθε μάτι θὰ τὸν ἰδῇ καὶ ἐκεῖνοι ποὺ τὸν ἐκέντησαν , καὶ θὰ θρηνήσουν δι᾽ αὐτὸν ὅλαι αἱ φυλαὶ τῆς γῆς . Ναί , ἀμήν .
Ἐγὼ εἶμαι τὸ Α καὶ τὸ Ω , λέγει ὁ Κύριος ὁ Θεός , ὁ ὁποῖος ὑπάρχει , ὁ ὁποῖος ὑπῆρχε καὶ ὁ ὁποῖος θὰ ἔλθῃ , ὁ Παντοκράτωρ .
Ἐγὼ ὁ Ἰωάννης , ὁ ἀδελφός σας καὶ συμμέτοχος εἰς τὴν θλῖψιν καὶ τὴν βασιλείαν καὶ τὴν ὑπομονὴν ἐν Ἰησοῦ Χριστῷ , ἤμουν εἰς τὴν νῆσον ποὺ ὀνομάζεται Πάτμος , ἐξ αἰτίας τοῦ λόγου τοῦ Θεοῦ καὶ τῆς μαρτυρίας διὰ τὸν Ἰησοῦν Χριστόν .
Κατὰ τὴν Κυριακὴν ἡμέραν ἦλθεν ἐπ᾽ ἐμὲ τὸ Πνεῦμα καὶ ἄκουσα ὀπίσω μου δυνατὴν φωνήν , σὰν φωνὴν ἀπὸ σάλπιγγα ,
ποὺ μοῦ ἔλεγε , « Ἐκεῖνο ποὺ βλέπεις γράψε εἰς τὸ βιβλίον καὶ στεῖλέ το εἰς τὰς ἑπτὰ ἐκκλησίας , εἰς τὴν Ἔφεσον , τὴν Σμύρνην , τὴν Πέργαμον , τὰ Θυάτειρα , τὰς Σάρδεις , τὴν Φιλαδέλφειαν καὶ τὴν Λαοδίκειαν » .
Ἔστρεψα διὰ νὰ ἰδῶ τίνος ἦτο ἡ φωνὴ ποὺ μοῦ ἐμιλοῦσε , καὶ ὅταν ἔστρεψα , εἶδα ἑπτὰ λυχνίες χρυσὲς
καὶ εἰς τὸ μέσον τῶν ἑπτὰ λυχνιῶν ἕνα ὅμοιον πρὸς υἱὸν ἀνθρώπου , ὁ ὁποῖος ἐφοροῦσε χιτῶνα ποὺ ἔφθανε μέχρι τῶν ἄκρων τῶν ποδιῶν καὶ ἦτο ζωσμένος εἰς τὸ στῆθος μὲ ζώνην χρυσῆν .
Τὸ κεφάλι του καὶ τὰ μαλλιά του ἦσαν ἄσπρα σὰν τὸ ἄσπρο μαλλὶ καὶ τὸ χιόνι , καὶ τὰ μάτια του σὰν πύρινη φλόγα .
Τὰ πόδια του ἦσαν ὅμοια μὲ χαλκὸν ποὺ λάμπει , σὰν νὰ εἶχε καῆ στὸ καμίνι , καὶ ἡ φωνή του σὰν βοὴ ἀπὸ πολλὰ νερά .
Εἰς τὸ δεξί του χέρι εἶχε ἑπτὰ ἀστέρας καὶ ἀπὸ τὸ στόμα του ἔβγαινε δίστομη κοφτερὴ ρομφαία καὶ ἡ ὄψις του ἦτο σὰν τὸν ἥλιο ὅταν λάμπῃ εἰς ὅλην τὴν δύναμίν του .
Ὅταν τὸν εἶδα , ἔπεσα εἰς τὰ πόδια του σὰν νεκρός , ἀλλ᾽ αὐτὸς ἔβαλε τὸ δεξί του χέρι ἐπάνω μου καὶ εἶπε , « Μὴ φοβᾶσαι · ἐγὼ εἶμαι ὁ πρῶτος καὶ ὁ τελευταῖος
καὶ ἐκεῖνος ποὺ ζῆ · ἤμουν νεκρός , ἀλλὰ νά , τώρα εἶμαι ζωντανὸς εἰς τοὺς αἰῶνας τῶν αἰώνων καὶ ἔχω τὰ κλειδιὰ τοῦ θανάτου καὶ τοῦ ᾍδη .
Γράψε λοιπὸν ἐκεῖνα ποὺ εἶδες καὶ ἐκεῖνα ποὺ εἶναι καὶ ὅσα μέλλουν νὰ γίνουν ὕστερα .
Ὡς πρὸς τὸ μυστήριον τῶν ἑπτὰ ἀστέρων , τοὺς ὁποίους εἶδες εἰς τὸ δεξί μου χέρι , καὶ τὶς ἑπτὰ λυχνίες τὶς χρυσές , οἱ ἑπτὰ ἀστέρες εἶναι οἱ ἄγγελοι τῶν ἑπτὰ ἐκκλησιῶν καὶ αἱ ἑπτὰ λυχνίαι εἶναι αἱ ἑπτὰ ἐκκλησίαι .
Εἰς τὸν ἄγγελον τῆς ἐκκλησίας τῆς Ἐφέσου γράψε : « Αὐτὰ λέγει ἐκεῖνος ποὺ κρατεῖ τοὺς ἑπτὰ ἀστέρας εἰς τὸ δεξί του χέρι , ἐκεῖνος ποὺ περπατεῖ μεταξὺ τῶν ἑπτὰ λυχνιῶν τῶν χρυσῶν :
Ξέρω τὰ ἔργα σου καὶ τὸν κόπον σου καὶ τὴν ὑπομονήν σου καὶ ὅτι δὲν μπορεῖς νὰ βαστάξῃς τοὺς κακούς , καὶ ἐδοκίμασες ἐκείνους ποὺ λέγουν διὰ τὸν ἑαυτόν τους ὅτι εἶναι ἀπόστολοι , ἐνῷ δὲν εἶναι , καὶ τοὺς εὑρῆκες ψεύτικους .
Καὶ ἔχεις ὑπομονὴν καὶ ὑπέφερες διὰ τὸ ὄνομά μου , χωρὶς νὰ ἀποκάμῃς .
Ἀλλὰ ἔχω τοῦτο ἐναντίον σου : ὅτι ἔχασες τὴν ἀγάπην σου τὴν πρώτην .
Σκέψου ἀπὸ ποῦ ἔχεις πέσει , μετανόησε καὶ κάνε τὰ πρῶτα ἔργα σου , ἀλλοιῶς , ἂν δὲν μετανοήσῃς , θὰ ἔλθω γρήγορα σ᾽ ἐσὲ καὶ θὰ μετακινήσω τὴν λυχνίαν σου ἀπὸ τὸν τόπον της .
Ἀλλὰ ἔχεις τοῦτο τὸ καλό : ὅτι μισεῖς τὰ ἔργα τῶν Νικολαϊτῶν , τὰ ὁποῖα καὶ ἐγὼ μισῶ .
Ὅποιος ἔχει αὐτιά , ἂς ἀκούσῃ τί λέγει τὸ Πνεῦμα εἰς τὰς ἐκκλησίας . Εἰς ἐκεῖνον ποὺ νικᾶ θὰ τοῦ δώσω νὰ φάγῃ ἀπὸ τὸ δένδρον τῆς ζωῆς , τὸ ὁποῖον εἶναι εἰς τὸν παράδεισον τοῦ Θεοῦ μου » .
Εἰς τὸν ἄγγελον τῆς ἐκκλησίας τῆς Σμύρνης γράψε : « Αὐτὰ λέγει ὁ πρῶτος καὶ ὁ τελευταῖος , ὁ ὁποῖος ἦτο νεκρὸς καὶ ἦλθε πάλιν εἰς τὴν ζωήν :
Ξέρω τὰ ἔργα σου καὶ τὴν θλῖψιν σου καὶ τὴν πτωχείαν σου , καὶ ὅμως εἶσαι πλούσιος . Ξέρω καὶ ὅτι συκοφαντεῖσαι ἀπὸ ἐκείνους ποὺ λέγουν ὅτι εἶναι Ἰουδαῖοι ἐνῷ δὲν εἶναι , ἀλλ᾽ εἶναι συναγωγὴ τοῦ Σατανᾶ .
Μὴ φοβᾶσαι τίποτε ἀπὸ ὅσα μέλλεις νὰ πάθῃς . Ὁ διάβολος θὰ βάλῃ μερικοὺς ἀπὸ σᾶς εἰς τὴν φυλακὴν διὰ νὰ δοκιμασθῆτε καὶ θὰ ὑποφέρετε δέκα ἡμέρες . Νὰ εἶσαι πιστὸς μέχρι θανάτου καὶ θὰ σοῦ δώσω τὸ στεφάνι τῆς ζωῆς .
Ὅποιος ἔχει αὐτιά , ἂς ἀκούσῃ τί λέγει τὸ Πνεῦμα εἰς τὰς ἐκκλησίας . Ὅποιος νικᾶ δὲν ἔχει τίποτε νὰ φοβηθῇ ἀπὸ τὸν δεύτερον θάνατον » .
Εἰς τὸν ἄγγελον τῆς ἐκκλησίας τῆς Περγάμου γράψε : « Αὐτὰ λέγει ἐκεῖνος ποὺ ἔχει τὴν δίστομη καὶ κοφτερὴ ρομφαία :
Ξέρω τὰ ἔργα σου καὶ ποῦ κατοικεῖς · ἐκεῖ ποὺ εἶναι ὁ θρόνος τοῦ Σατανᾶ · ἀλλὰ κρατᾶς στερεὰ τὸ ὄνομά μου καὶ δὲν ἀρνήθηκες τὴν πίστιν σου σ᾽ ἐμένα , οὔτε κατὰ τὰς ἡμέρας ποὺ ὁ Ἀντίπας , ὁ μάρτυς μου ὁ πιστός , ἐσκοτώθηκε εἰς τὴν πόλιν σας , ὅπου κατοικεῖ ὁ Σατανᾶς .
Ἀλλ᾽ ἔχω ἐναντίον σου ὀλίγα : ἔχεις ἐκεῖ μερικούς , ποὺ κρατοῦν τὴν διδασκαλίαν τοῦ Βαλαάμ , ὁ ὁποῖος ἐδίδαξε τὸν Βαλὰκ νὰ βάλῃ σκάνδαλον εἰς τοὺς Ἰσραηλίτας διὰ νὰ φάγουν κρέατα ἀπὸ τὰς θυσίας εἰς τὰ εἴδωλα καὶ νὰ πορνεύσουν .
Ἔτσι ἔχεις καὶ σὺ μερικοὺς ποὺ κρατοῦν τὴν διδασκαλίαν τῶν Νικολαϊτῶν .
Μετανόησε λοιπόν , ἀλλοιῶς θὰ ἔλθω γρήγορα σ᾽ ἐσὲ καὶ θὰ πολεμήσω ἐναντίον τους μὲ τὴν ρομφαίαν τοῦ στόματός μου .
Ἐκεῖνος ποὺ ἔχει αὐτιά , ἂς ἀκούσῃ τί λέγει τὸ Πνεῦμα εἰς τὰς ἐκκλησίας . Εἰς ἐκεῖνον ποὺ νικᾶ θὰ τοῦ δώσω ἀπὸ τὸ μάννα τὸ κρυμμένον · θὰ τοῦ δώσω καὶ πέτραν λευκὴν καὶ εἰς τὴν πέτραν θὰ εἶναι γραμμένον ἕνα καινούργιο ὄνομα , ποὺ δὲν ξέρει κανεὶς παρὰ ἐκεῖνος ποὺ τὸ παίρνει » .
Εἰς τὸν ἄγγελον τῆς ἐκκλησίας τῶν Θυατείρων γράψε : « Αὐτὰ λέγει ὁ Υἱὸς τοῦ Θεοῦ , ποὺ ἔχει μάτια σὰν πύρινη φλόγα καὶ τὰ πόδια του εἶναι ὅμοια μὲ χαλκὸν ποὺ λάμπει :
Ξέρω τὰ ἔργα σου , τὴν ἀγάπην σου καὶ τὴν πίστιν , τὴν ὑπηρεσίαν σου καὶ τὴν ὑπομονήν σου καὶ ὅτι τὰ ἔργα σου τὰ τελευταία εἶναι περισσότερα ἀπὸ τὰ πρῶτα .
Ἀλλ᾽ ἔχω λίγα ἐναντίον σου : ἀνέχεσαι τὴν Ἰεζάβελ , τὴν γυναῖκα ποὺ λέγει ὅτι εἶναι προφῆτις καὶ μὲ τὴν διδασκαλίαν της πλανᾶ τοὺς δούλους μου εἰς τὸ νὰ πορνεύουν καὶ νὰ τρώγουν κρέατα ἀπὸ τὰς θυσίας τῶν εἰδώλων .
Τῆς ἔδωσα χρόνον νὰ μετανοήσῃ ἀλλὰ δὲν θέλει νὰ μετανοήσῃ ἀπὸ τὴν πορνείαν της .
Θὰ τὴν ρίξω λοιπὸν εἰς τὸ κρεββάτι ἄρρωστη καὶ ἐκείνους ποὺ μοιχεύονται μαζί της , εἰς θλῖψιν μεγάλην , ἐὰν δὲν μετανοήσουν ἀπὸ τὰ ἔργα της ,
καὶ τὰ παιδιά της θὰ τὰ κτυπήσω μὲ θάνατον . Καὶ ὅλαι αἱ ἐκκλησίαι θὰ γνωρίσουν ὅτι ἐγὼ εἶμαι ἐκεῖνος ποὺ ἐρευνᾶ σκέψεις καὶ καρδιὲς καὶ θὰ ἀνταμείψω τὸν καθένα ἀπὸ σᾶς κατὰ τὰ ἔργα σας .
Λέγω τώρα σ᾽ ἐσᾶς τοὺς ὑπολοίπους εἰς τὰ Θυάτειρα , ὅσοι δὲν ἔχουν τὴν διδασκαλίαν αὐτήν , ὅσοι δὲν ἔμαθαν τὰ βάθη τοῦ Σατανᾶ , ὅπως τὰ λέγουν μερικοί , σ᾽ ἐσᾶς δὲν θὰ βάλω ἄλλο βάρος ,
ἐκεῖνο ὅμως ποὺ ἔχετε , κρατῆστέ το ἕως ὅτου ἔλθω .
Εἰς ἐκεῖνον ποὺ νικᾶ καὶ κάνει τὸ θέλημά μου μέχρι τέλους , θὰ τοῦ δώσω ἐξουσίαν ἐπάνω εἰς τὰ ἔθνη — ὅπως καὶ ἐγὼ ἔλαβα ἐξουσίαν ἀπὸ τὸν Πατέρα μου —
καὶ θὰ τοὺς ποιμάνῃ μὲ σιδερένια ράβδον , σὰν πήλινα σκεύη θὰ συντριβοῦν ·
καὶ θὰ τοῦ δώσω ἐπίσης τὸν πρωϊνὸν ἀστέρα .
Ἐκεῖνος ποὺ ἔχει αὐτιά , ἂς ἀκούσῃ τί λέγει τὸ Πνεῦμα εἰς τὰς ἐκκλησίας » .
Εἰς τὸν ἄγγελον τῆς ἐκκλησίας τῶν Σάρδεων γράψε : « Αὐτὰ λέγει ἐκεῖνος ποὺ ἔχει τὰ ἑπτὰ πνεύματα τοῦ Θεοῦ καὶ τοὺς ἑπτὰ ἀστέρας : Ξέρω τὰ ἔργα σου · ὄνομα ἔχεις ὅτι ζῆς , εἶσαι ὅμως νεκρός .
Ξύπνα καὶ στήριξε ὅ , τι ἔχει μείνει καὶ ἔμελλε νὰ πεθάνῃ , διότι δὲν εὑρῆκα τὰ ἔργα σου τέλεια ἐνώπιον τοῦ Θεοῦ μου .
Θυμήσου λοιπὸν τί παρέλαβες καὶ ἄκουσες · αὐτὰ νὰ τηρῇς καὶ νὰ μετανοήσῃς . Ἐὰν δὲν ξυπνήσῃς , θὰ ἔλθω σ᾽ ἐσὲ σὰν κλέφτης καὶ δὲν θὰ ξέρῃς ποιά ὥρα θὰ σοῦ ἔλθω .
Ἔχεις ὅμως λίγα πρόσωπα εἰς τὰς Σάρδεις , τὰ ὁποῖα δὲν ἐμόλυναν τὰ ἐνδύματά των καὶ θὰ περπατήσουν μαζί μου μὲ λευκά , διότι εἶναι ἄξιοι .
Ἐκεῖνος λοιπὸν ποὺ νικᾶ θὰ ἐνδυθῇ λευκὰ ἐνδύματα καὶ δὲν θὰ ἐξαλείψω τὸ ὄνομά του ἀπὸ τὸ βιβλίον τῆς ζωῆς · θὰ ὁμολογήσω τὸ ὄνομά του ἐνώπιον τοῦ Πατέρα μου καὶ ἐνώπιον τῶν ἀγγέλων του .
Ἐκεῖνος ποὺ ἔχει αὐτιά , ἂς ἀκούσῃ τί λέγει τὸ Πνεῦμα εἰς τὰς ἐκκλησίας » .
Εἰς τὸν ἄγγελον τῆς ἐκκλησίας τῆς Φιλαδελφείας γράψε : « Αὐτὰ λέγει ὁ ἅγιος , ὁ ἀληθινός , ποὺ ἔχει τὸ κλειδὶ τοῦ Δαυΐδ · ὅταν ἀνοίγῃ , κανεὶς δὲν μπορεῖ νὰ κλείσῃ καὶ ὅταν κλείνῃ , κανεὶς δὲν μπορεῖ ν᾽ ἀνοίξῃ .
Ξέρω τὰ ἔργα σου . — Ἰδού , ἔχω δώσει ἐνώπιόν σου πόρταν ἀνοικτήν , τὴν ὁποίαν κανεὶς δὲν μπορεῖ νὰ κλείσῃ — . Ξέρω ὅτι ἔχεις ὀλίγην δύναμιν καὶ ὅμως ἐτήρησες τὸν λόγον μου καὶ δὲν ἀρνήθηκες τὸ ὄνομά μου .
Ἰδού , θὰ σοῦ παραδώσω ἐκείνους ἀπὸ τὴν συναγωγὴν τοῦ Σατανᾶ , ποὺ λέγουν ὅτι εἶναι Ἰουδαῖοι , ἐνῷ δὲν εἶναι , ἀλλὰ ψεύδονται . Ἰδού , θὰ τοὺς κάνω νὰ ἔλθουν καὶ νὰ πέσουν εἰς τὰ πόδια σου καὶ νὰ γνωρίσουν ὅτι ἐγὼ σὲ ἀγάπησα .
Ἐπειδὴ ἐφύλαξες τὴν ἐντολήν μου περὶ ὑπομονῆς , θὰ σὲ φυλάξω καὶ ἐγὼ ἀπὸ τὴν ὥραν τῆς δοκιμασίας , ἡ ὁποία μέλλει νὰ ἔλθῃ εἰς ὅλην τὴν οἰκουμένην διὰ νὰ δοκιμάσῃ τοὺς κατοίκους τῆς γῆς .
Ἔρχομαι γρήγορα . Κράτησε αὐτὸ ποὺ ἔχεις διὰ νὰ μὴ ἀφαιρέσῃ κανεὶς τὸ στεφάνι σου .
Ἐκεῖνον ποὺ νικᾶ θὰ τὸν κάνω στῦλον εἰς τὸν ναὸν τοῦ Θεοῦ μου · ποτὲ δὲν θὰ βγῇ ἔξω καὶ θὰ γράψω ἐπάνω του τὸ ὄνομα τοῦ Θεοῦ μου καὶ τὸ ὄνομα τῆς πόλεως τοῦ Θεοῦ μου , τῆς νέας Ἱερουσαλήμ , ἡ ὁποία κατεβαίνει ἀπὸ τὸν οὐρανόν , ἀπὸ τὸν Θεόν μου , καὶ τὸ ὄνομά μου τὸ νέον .
Ἐκεῖνος ποὺ ἔχει αὐτιά , ἂς ἀκούσῃ τί λέγει τὸ Πνεῦμα εἰς τὰς ἐκκλησίας » .
Εἰς τὸν ἄγγελον τῆς ἐκκλησίας τῆς Λαοδικείας γράψε : « Αὐτὰ λέγει ὁ Ἀμήν , ὁ μάρτυς ὁ ἀξιόπιστος καὶ ἀληθινός , ἡ πηγὴ τῆς δημιουργίας τοῦ Θεοῦ :
Ξέρω τὰ ἔργα σου · οὔτε κρύος εἶσαι , οὔτε ζεστός . Θὰ ἤθελα νὰ εἶσαι εἴτε κρύος , εἴτε ζεστός .
Ἀλλ᾽ ἐπειδὴ εἶσαι χλιαρὸς καὶ οὔτε ζεστός , οὔτε κρύος , θὰ σὲ ξεράσω ἀπὸ τὸ στόμα μου .
Λέγεις , « Εἶμαι πλούσιος καὶ ἔχω πλουτίσει καὶ δὲν ἔχω ἀνάγκην ἀπὸ τίποτε » , καὶ δὲν ξέρεις ὅτι σὺ εἶσαι ὁ δυστυχής , ὁ ἐλεεινός , ὁ πτωχός , ὁ τυφλὸς καὶ ὁ γυμνός .
Σὲ συμβουλεύω νὰ ἀγοράσῃς ἀπὸ ἐμὲ χρυσάφι δοκιμασμένο ἀπὸ τὴν φωτιὰ διὰ νὰ πλουτίσῃς · καὶ ἐνδύματα λευκά , διὰ νὰ τὰ φορέσῃς καὶ νὰ μὴ φαίνεται ἡ αἰσχύνη τῆς γυμνότητός σου · καὶ κολλύριον μὲ τὸ ὁποῖον νὰ ἀλείψῃς τὰ μάτια σου διὰ νὰ βλέπῃς .
Ἐγὼ ὅσους ἀγαπῶ , τοὺς ἐλέγχω καὶ τοὺς παιδαγωγῶ . Δεῖξε λοιπὸν ζῆλον καὶ μετανόησε .
Ἰδού , στέκομαι εἰς τὴν πόρτα καὶ κτυπῶ . Ἐὰν ἀκούσῃ κανεὶς τὴν φωνήν μου καὶ ἀνοίξῃ τὴν πόρτα , θὰ μπῶ καὶ θὰ δειπνήσω μαζί του καὶ αὐτὸς μαζί μου .
Εἰς ἐκεῖνον ποὺ νικᾶ θὰ τοῦ ἐπιτρέψω νὰ καθήσῃ μαζί μου εἰς τὸν θρόνον μου , ὅπως καὶ ἐγὼ ἐνίκησα καὶ ἐκάθησα μὲ τὸν Πατέρα μου εἰς τὸν θρόνον του .
Ἐκεῖνος ποὺ ἔχει αὐτιά , ἂς ἀκούσῃ τί λέγει τὸ Πνεῦμα εἰς τὰς ἐκκλησίας » .
Ὕστερα ἀπὸ αὐτά , ἐκύτταξα καὶ ἰδού , μία πόρτα ἀνοικτὴ εἰς τὸν οὐρανὸν καὶ ἡ φωνὴ ἡ πρώτη , ποὺ εἶχα ἀκούσει νὰ μοῦ μιλῇ σὰν σάλπιγγα , ἔλεγε , « Ἀνέβα ἐδῶ καὶ θὰ σοῦ δείξω ἐκεῖνα ποὺ πρέπει νὰ γίνουν ὕστερα ἀπὸ αὐτά » .
Καὶ ἀμέσως ἦλθεν ἐπ᾽ ἐμὲ τὸ Πνεῦμα καὶ ἰδού , ἕνας θρόνος ἦτο τοποθετημένος εἰς τὸν οὐρανὸν καὶ εἰς τὸν θρόνον ἐκαθότανε , κάποιος ,
ὅμοιος , κατὰ τὴν ἐμφάνισιν , πρὸς τὸν πολύτιμον λίθον ἴασπιν καὶ τὸ σάρδιον , καὶ γύρω ἀπὸ τὸν θρόνον ἦτο οὐράνιον τόξον , ὅμοιον , κατὰ τὴν ἐμφάνισιν , μὲ σμάραγδον .
Γύρω ἀπὸ τὸν θρόνον ἦσαν εἴκοσι τέσσερις θρόνοι καὶ εἰς τοὺς θρόνους ἐκάθοντο εἴκοσι τέσσερις πρεσβύτεροι , οἱ ὁποῖοι ἐφοροῦσαν λευκὰ ἐνδύματα καὶ εἰς τὰ κεφάλια τους εἶχαν χρυσὰ στεφάνια .
Ἀπὸ τὸν θρόνον ἔβγαιναν ἀστραπαὶ καὶ φωναὶ καὶ βρονταί , καὶ ἐμπρὸς εἰς τὸν θρόνον ἔκαιαν ἑπτὰ πύρινες λαμπάδες , ποὺ εἶναι τὰ ἑπτὰ πνεύματα τοῦ Θεοῦ .
Ἐμπρὸς εἰς τὸν θρόνον ἦτο ἔκτασις ποὺ ἔμοιαζε μὲ γυάλινη θάλασσα , σὰν κρύσταλλο , καὶ εἰς τὸν μέσον τοῦ θρόνου καὶ γύρω του τέσσερα ζωντανὰ ὄντα μὲ μάτια ὁλόγυρα , ἐμπρὸς καὶ πίσω .
Τὸ πρῶτον ἦτο ὅμοιον μὲ λέοντα , τὸ δεύτερον ὅμοιον μὲ μόσχον , τὸ τρίτον εἶχε πρόσωπον ἀνθρώπινον καὶ τὸ τέταρτον ἦτο ὅμοιον μὲ ἀετὸν ποὺ ἐπετοῦσε .
Τὰ τέσσερα αὐτὰ ζωντανὰ ὄντα , μὲ ἕξη πτέρυγες τὸ καθένα , εἶχαν μάτια ὁλόγυρα , μέσα καὶ ἔξω , καὶ δὲν παύουν νὰ ψάλλουν ἡμέραν καὶ νύχτα : « Ἅγιος , ἅγιος , ἅγιος , Κύριος ὁ Θεὸς ὁ Παντοκράτωρ ὁ ὁποῖος ὑπῆρχε , ὑπάρχει καὶ ἔρχεται » .
Καὶ ὅταν τὰ ζωντανὰ ὄντα δοξάζουν , τιμοῦν καὶ εὐχαριστοῦν τὸν καθήμενον εἰς τὸν θρόνον ποὺ ζῆ εἰς τοὺς αἰῶνας τῶν αἰώνων ,
πέφτουν οἱ εἴκοσι τέσσερις πρεσβύτεροι ἐμπρὸς εἰς τὸν καθήμενον εἰς τὸν θρόνον καὶ προσκυνοῦν αὐτὸν ποὺ ζῆ εἰς τοὺς αἰῶνας τῶν αἰώνων καὶ θέτουν τὰ στεφάνια τους ἐμπρὸς εἰς τὸν θρόνον καὶ λέγουν ,
« Ἄξιος εἶσαι σύ , ὁ Κύριος καὶ Θεός μας , νὰ λάβῃς τὴν δόξαν καὶ τὴν τιμὴν καὶ τὴν δύναμιν , διότι σὺ ἐδημιούργησες τὰ πάντα καὶ μὲ τὸ θέλημά σου ἔλαβαν ὑπόστασιν καὶ ἐδημιουργήθησαν » .
Ὕστερα εἶδα εἰς τὸ δεξὶ χέρι ἐκείνου ποὺ ἐκαθότανε εἰς τὸν θρόνον , βιβλίον γραμμένον ἐσωτερικῶς καὶ ἐξωτερικῶς , σφραγισμένον καλὰ μὲ ἑπτὰ σφραγῖδες .
Καὶ εἶδα ἕναν ἄγγελον δυνατὸν νὰ φωνάζῃ μὲ δυνατὴν φωνήν , « Ποιός εἶναι ἄξιος νὰ ἀνοίξῃ τὸ βιβλίον καὶ νὰ λύσῃ τὶς σφραγῖδές του ; » .
Καὶ κανεὶς εἰς τὸν οὐρανὸν ἢ εἰς τὴν γῆν ἢ κάτω ἀπὸ τὴν γῆν δὲν μποροῦσε νὰ ἀνοίξῃ τὸ βιβλίον ἢ νὰ τὸ βλέπῃ .
Ἐγὼ ἔκλαια πολύ , διότι δὲν εὑρέθηκε κανεὶς ἄξιος νὰ ἀνοίξῃ τὸ βιβλίον ἢ νὰ τὸ βλέπῃ .
Καὶ ἕνας ἀπὸ τοὺς πρεσβυτέρους μοῦ εἶπε , « Μὴ κλαῖς , διότι ἐνίκησε ὁ Λέων ἀπὸ τὴν φυλὴν τοῦ Ἰούδα , ἡ Ρίζα τοῦ Δαυΐδ , ὥστε νὰ μπορῇ νὰ ἀνοίξῃ τὸ βιβλίον καὶ τὶς ἑπτὰ σφραγῖδές του » .
Ὕστερα εἶδα νὰ στέκεται μεταξὺ τοῦ θρόνου καὶ τῶν τεσσάρων ζωντανῶν ὄντων καὶ μεταξὺ τῶν πρεσβυτέρων ἕνα Ἀρνίον σὰν νὰ εἶχε σφαγῆ . Εἶχε ἑπτὰ κέρατα καὶ ἑπτὰ μάτια , τὰ ὁποῖα εἶναι τὰ ἑπτὰ πνεύματα τοῦ Θοῦ ποὺ ἐστάλησαν εἰς ὅλην τὴν γῆν .
Καὶ ἦλθε τὸ Ἀρνίον καὶ ἐπῆρε τὸ βιβλίον ἀπὸ τὸ δεξὶ χέρι ἐκείνου ποὺ ἐκαθότανε εἰς τὸν θρόνον .
Καὶ ὅταν ἐπῆρε τὸ βιβλίον , τὰ τέσσερα ζωντανὰ ὄντα καὶ οἱ εἴκοσι τέσσερις πρεσβύτεροι ἔπεσαν ἐμπρὸς εἰς τὸ Ἀρνίον καὶ ὁ καθένας εἶχε κιθάραν καὶ φιάλες χρυσὲς γεμᾶτες θυμιάματα τὰ ὁποῖα εἶναι αἱ προσευχαὶ τῶν ἁγίων .
Καὶ ἔψαλλαν ἕνα καινούργιο ἆσμα : « Εἶσαι ἄξιος νὰ πάρῃς τὸ βιβλίον καὶ νὰ ἀνοίξῃς τὶς σφραγῖδές του , διότι ἐσφάγης καὶ μᾶς ἀγόρασες διὰ τὸν Θεὸν μὲ τὸ αἷμά σου ἀπὸ πᾶσαν φυλὴν καὶ γλῶσσαν καὶ λαὸν καὶ ἔθνος ,
καὶ τοὺς ἔκαμες διὰ τὸν Θεόν μας βασιλεῖς καὶ ἱερεῖς καὶ θὰ βασιλεύσουν ἐπὶ τῆς γῆς » .
Ὕστερα , καθὼς ἐκύτταζα , ἄκουσα φωνὴν πολλῶν ἀγγέλων , γύρω ἀπὸ τὸν θρόνον , τὰ ζωντανὰ ὄντα καὶ τοὺς πρεσβυτέρους . Ὁ ἀριθμός των ἦτο μυριάδες μυριάδων καὶ χιλιάδες χιλιάδων .
Καὶ ἔλεγαν μὲ φωνὴν δυνατήν , « Ἄξιον εἶναι τὸ Ἀρνίον , ποὺ εἶχε σφαγῆ , νὰ λάβῃ τὴν δύναμιν καὶ τὸν πλοῦτον , τὴν σοφίαν καὶ τὴν ἰσχύν , τὴν τιμὴν καὶ τὴν δόξαν καὶ τὸν ὕμνον » .
Καὶ ἄκουσα κάθε δημιούργημα , τὸ ὁποῖον εἶναι εἰς τὸν οὐρανὸν καὶ εἰς τὴν γῆν καὶ κάτω ἀπὸ τὴν γῆν καὶ εἰς τὴν θάλασσαν καὶ ὅλα ὅσα ὑπάρχουν εἰς αὐτά , νὰ λέγουν , « Εἰς τὸν καθήμενον εἰς τὸν θρόνον καὶ εἰς τὸ Ἀρνίον ἀνήκει ὁ ὕμνος καὶ ἡ τιμή , ἡ δόξα καὶ ἡ δύναμις εἰς τοὺς αἰῶνας τῶν αἰώνων » .
Καὶ τὰ τέσσερα ζωντανὰ ὄντα ἔλεγαν , « Ἀμήν » . Καὶ οἱ πρεσβύτεροι ἔπεσαν καὶ προσκύνησαν .
Ὕστερα ἐκύτταξα καί , ὅταν τὸ Ἀρνίον ἄνοιξε μίαν ἀπὸ τὶς ἑπτὰ σφραγῖδες , ἄκουσα ἕνα ἀπὸ τὰ τέσσερα ζωντανὰ ὄντα νὰ λέγῃ μὲ φωνὴν βροντῆς , « Ἔλα » .
Ἐκύτταξα καὶ ἰδού , ἕνα ἄσπρο ἄλογο καὶ ὁ ἀναβάτης εἶχε τόξον , καὶ τοῦ ἐδόθηκε στεφάνι καὶ ἔφυγε νικητὴς καὶ διὰ νὰ νικήσῃ .
Καὶ ὅταν ἄνοιξε τὴν δευτέραν σφραγῖδα , ἄκουσα τὸ δεύτερον ζωντανὸ ὂν νὰ λέγῃ , « Ἔλα » .
Καὶ ἐβγῆκε ἄλλο ἄλογο κοκκινωπὸ καὶ εἰς τὸν ἀναβάτην ἐδόθηκε ἡ ἄδεια νὰ ἀφαιρέσῃ τὴν εἰρήνην ἀπὸ τὴν γῆν διὰ νὰ σφάξουν οἱ ἄνθρωποι ὁ ἕνας τὸν ἄλλον , καὶ τοῦ ἐδόθηκε μάχαιρα μεγάλη .
Καὶ ὅταν ἄνοιξε τὴν τρίτην σφραγῖδα , ἄκουσα τὸ τρίτο ζωντανὸ ὂν νὰ λέγῃ , « Ἔλα » . Ἐκύτταξα καὶ ἰδού , ἕνα μαῦρο ἄλογο καὶ ὁ ἀναβάτης εἶχε εἰς τὸ χέρι του μιὰ ζυγαριά .
Καὶ ἄκουσα κάτι σὰν φωνὴν ἀπὸ τὸ μέσον τῶν τεσσάρων ζωντανῶν ὄντων νὰ λέγῃ , « Ἕνας χοίνιξ σιτάρι ἀξίζει ἕνα δηνάριον καὶ τρεῖς χοίνικες κριθάρι ἕνα δηνάριον , ἀλλὰ τὸ λάδι καὶ τὸ κρασὶ νὰ μὴ τὰ βλάψῃς » .
Καὶ ὅταν ἄνοιξε τὴν τετάρτην σφραγῖδα , ἄκουσα τὴν φωνὴν τοῦ τετάρτου ζωντανοῦ ὄντος νὰ λέγῃ , « Ἔλα » .
Ἐκύτταξα καὶ ἰδού , ἕνα πρασινοκίτρινο ἄλογο καὶ ὁ ἀναβάτης ὠνομάζετο Θάνατος καὶ ὁ ᾍδης ἀκολουθοῦσε κατόπιν του . Καὶ τοὺς ἐδόθηκε ἐξουσία ἐπάνω εἰς τὸ τέταρτον τῆς γῆς νὰ φονεύσουν μὲ ρομφαίαν καὶ μὲ πεῖναν καὶ μὲ θάνατον καὶ μὲ θηρία τῆς γῆς .
Καὶ ὅταν ἄνοιξε τὴν πέμπτην σφραγῖδα εἶδα κάτω ἀπὸ τὸ θυσιαστήριον τὰς ψυχὰς ἐκείνων ποὺ εἶχαν σφαγῆ διὰ τὸν λόγον τοῦ Θεοῦ καὶ διὰ τὴν μαρτυρίαν ποὺ εἶχαν δώσει .
Καὶ ἔκραξαν μὲ φωνὴν δυνατὴν καὶ εἶπαν , « Ἔως πότε , ὦ Δέσποτα ἅγιε καὶ ἀληθινέ , δὲν θὰ κρίνῃς καὶ δὲν θὰ ἐκδικηθῇς διὰ τὸ αἷμά μας τοὺς κατοίκους τῆς γῆς ; » .
Ὕστερα ἐδόθηκε εἰς τὸν καθένα ἀπ᾽ αὐτούς , μία ἐνδυμασία λευκὴ καὶ τοὺς εἶπαν νὰ ἀναπαυθοῦν ἀκόμη ὀλίγον χρόνον , ἕως ὅτου συμπληρωθῇ ὁ ἀριθμὸς τῶν συνεργατῶν των καὶ τῶν ἀδελφῶν των , οἱ ὁποῖοι μέλλουν νὰ σκοτωθοῦν , ὅπως καὶ αὐτοί .
Ὕστερα ἐκύτταξα καὶ ὅταν ἄνοιξε τὴν ἕκτην σφραγῖδα , ἔγινε μεγάλος σεισμός · ὁ ἥλιος ἔγινε μαῦρος σὰν τρίχινος σάκκος καὶ ὁλόκληρη ἡ σελήνη ἔγινε σὰν αἷμα ·
τὰ ἄστρα τοῦ οὐρανοῦ ἔπεσαν εἰς τὴν γῆν , ὅπως ἡ συκιὰ ρίχνει τὰ πρώϊμα σῦκα , ὅταν σείεται ἀπὸ δυνατὸν ἄνεμον ·
ὁ οὐρανὸς ἐξαφανίσθηκε σὰν ἕνα ρολὸ ποὺ τυλίγεται · κάθε βουνὸ καὶ νησὶ ἐκινήθηκαν ἀπὸ τὶς θέσεις τους .
Τότε οἱ βασιλεῖς τῆς γῆς , οἱ μεγιστᾶνες καὶ οἱ στρατηγοί , οἱ πλούσιοι καὶ οἱ ἰσχυροὶ καὶ ὁ καθένας , δοῦλος καὶ ἐλεύθερος , ἐκρύφθηκαν εἰς τὰ σπήλαια καὶ εἰς τοὺς βράχους τῶν βουνῶν ,
καὶ ἔλεγαν εἰς τὰ βουνὰ καὶ εἰς τοὺς βράχους , « Πέστε ἐπάνω μας καὶ κρύψτε μας ἀπὸ τὸ πρόσωπον ἐκείνου ποὺ κάθεται εἰς τὸν θρόνον καὶ ἀπὸ τὴν ὀργὴν τοῦ Ἀρνίου ,
διότι ἦλθε ἡ Ἡμέρα ἡ μεγάλη τῆς ὀργῆς του καὶ ποιός μπορεῖ νὰ σταθῇ ; » .
Μετὰ ἀπ᾽ αὐτό , εἶδα τέσσερις ἀγγέλους νὰ στέκωνται εἰς τὶς τέσσερις γωνίες τῆς γῆς , νὰ συγκρατοῦν τοὺς τέσσερις ἀνέμους τῆς γῆς , διὰ νὰ μὴ πνέῃ ἄνεμος εἰς τὴν γῆν , οὔτε εἰς τὴν θάλασσαν οὔτε εἰς κανένα δένδρον .
Ὕστερα εἶδα ἄλλον ἄγγελον νὰ ἀνεβαίνῃ ἀπὸ τὴν ἀνατολὴν τοῦ ἡλίου , μὲ τὴν σφραγῖδα τοῦ Θεοῦ τοῦ ζωντανοῦ , καὶ ἐφώναξε μὲ δυνατὴν φωνὴν εἰς τοὺς τέσσερις ἀγγέλους , εἰς τοὺς ὁποίους εἶχε δοθῆ ἡ δύναμις νὰ βλάψουν τὴν γῆν καὶ τὴν θάλασσαν ,
καὶ τοὺς εἶπε , « Μὴ βλάψετε τὴν γῆν , οὔτε τὴν θάλασσαν οὔτε τὰ δένδρα , ἕως ὅτου σφραγίσωμεν τοὺς δούλους τοῦ Θεοῦ μας εἰς τὰ μέτωπά των » .
Τότε ἄκουσα τὸν ἀριθμὸν ἐκείνων ποὺ ἐσφραγίσθησαν , ἑκατὸν σαράντα τέσσερις χιλιάδες , σφραγισμένοι ἀπὸ κάθε φυλὴν τοῦ Ἰσραήλ .
Ἀπὸ τὴν φυλὴν τοῦ Ἰούδα δώδεκα χιλιάδες σφραγισμένοι , ἀπὸ τὴν φυλὴν τοῦ Ρουβὴν δώδεκα χιλιάδες , ἀπὸ τὴν φυλὴν τοῦ Γὰδ δώδεκα χιλιάδες ,
ἀπὸ τὴν φυλὴν τοῦ Ἀσὴρ δώδεκα χιλιάδες , ἀπὸ τὴν φυλὴν τοῦ Νεφθαλεὶμ δώδεκα χιλιάδες , ἀπὸ τὴν φυλὴν τοῦ Μανασσῆ δώδεκα χιλιάδες ,
ἀπὸ τὴν φυλὴν τοῦ Συμεὼν δώδεκα χιλιάδες , ἀπὸ τὴν φυλὴν τοῦ Λευῒ δώδεκα χιλιάδες , ἀπὸ τὴν φυλὴν τοῦ Ἰσσάχαρ δώδεκα χιλιάδες ,
ἀπὸ τὴν φυλὴν τοῦ Ζαβουλὼν δώδεκα χιλιάδες , ἀπὸ τὴν φυλὴν τοῦ Ἰωσὴφ δώδεκα χιλιάδες , ἀπὸ τὴν φυλὴν τοῦ Βενιαμὶν δώδεκα χιλιάδες σφραγισμένοι .
Ὕστερα ἀπὸ αὐτά , ἐκύτταξα καὶ ἰδού , λαὸς πολὺς τὸν ὁποῖον κανεὶς δὲν μποροῦσε νὰ μετρήσῃ , ἀπὸ κάθε ἔθνος , ἀπὸ ὅλας τὰς φυλὰς καὶ λαοὺς καὶ γλώσσας , ἐστέκοντο ἐμπρὸς εἰς τὸν θρόνον καὶ ἐμπρὸς εἰς τὸ Ἀρνίον . Ἐφοροῦσαν ἐνδύματα λευκὰ καὶ εἶχαν φοίνικας εἰς τὰ χέρια τους ,
καὶ ἐφώναζαν μὲ δυνατὴν φωνὴν καὶ ἔλεγαν , « Ἡ σωτηρία ἀνήκει εἰς τὸν Θεόν μας ποὺ κάθεται εἰς τὸν θρόνον , καὶ εἰς τὸ Ἀρνίον » .
Καὶ ὅλοι οἱ ἄγγελοι ἐστέκοντο γύρω ἀπὸ τὸν θρόνον , γύρω ἀπὸ τοὺς πρεσβυτέρους καὶ τὰ τέσσερα ζωντανὰ ὄντα , καὶ ἔπεσαν μὲ τὰ πρόσωπά των ἐμπρὸς εἰς τὸν θρόνον καὶ προσκύνησαν τὸν Θεόν ,
καὶ ἔλεγαν , « Ἀμήν . Ὁ ὕμνος καὶ ἡ δόξα καὶ ἡ σοφία , ἡ εὐχαριστία καὶ ἡ τιμή , ἡ δύναμις καὶ ἡ ἰσχὺς ἀνήκει εἰς τὸν Θεόν μας εἰς τοὺς αἰῶνας τῶν αἰώνων . Ἀμήν » .
Τότε ἕνας ἀπὸ τοὺς πρεσβυτέρους μοῦ εἶπε , « Αὐτοὶ ποὺ φοροῦν τὰ λευκὰ ἐνδύματα , ποιοί εἶναι καὶ ἀπὸ ποῦ ἦλθαν ; » .
Ἐγὼ τοῦ εἶπα , « Κύριέ μου , σὺ ξέρεις » . Τότε αὐτὸς μοῦ εἶπε , « Αὐτοὶ εἶναι ἐκεῖνοι ποὺ ἔρχονται ἀπὸ τὴν θλῖψιν τὴν μεγάλην · ἔπλυναν τὰ ἐνδύματά των καὶ τὰ ἔκαναν λευκὰ μὲ τὸ αἷμα τοῦ Ἀρνίου .
Διὰ τοῦτο εἶναι ἐμπρὸς εἰς τὸν θρόνον τοῦ Θεοῦ καὶ τὸν λατρεύουν ἡμέραν καὶ νύχτα εἰς τὸν ναόν του · καὶ ὁ καθήμενος εἰς τὸν θρόνον θὰ κατοικήσῃ μαζί τους .
Δὲν θὰ πεινάσουν πλέον , οὔτε θὰ διψάσουν πλέον , οὔτε θὰ τοὺς κτυπήσῃ ὁ ἥλιος ἢ κανένα καῦμα .
Διότι τὸ Ἀρνίον ποὺ εἶναι εἰς τὸ μέσον τοῦ θρόνου θὰ εἶναι ὁ βοσκός τους καὶ θὰ τοὺς ὁδηγήσῃ σὲ πηγὲς ποὺ δίνουν νερὸ ζωντανό , καὶ ὁ Θεὸς θὰ ἐξαλείψῃ κάθε δάκρυ ἀπὸ τὰ μάτια τους » .
Ὅταν ἄνοιξε τὴν ἑβδόμην σφραγῖδα , ἔγινε σιγὴ εἰς τὸν οὐρανὸν περίπου μισὴ ὥρα .
Ὕστερα εἶδα τοὺς ἑπτὰ ἀγγέλους , οἱ ὁποῖοι στέκονται ἐμπρὸς εἰς τὸν Θεόν , καὶ τοὺς ἐδόθησαν ἑπτὰ σάλπιγγες .
Τότε ἦλθε ἄλλος ἄγγελος καὶ ἐστάθηκε εἰς τὸ θυσιαστήριον μὲ ἕνα χρυσὸ θυμιατήριον · καὶ τοῦ ἔδωκαν πολὺ θυμίαμα , διὰ νὰ τὸ προσφέρῃ μὲ τὰς προσευχὰς ὅλων τῶν ἁγίων ἐπάνω εἰς τὸ χρυσὸ θυσιαστήριον ποὺ ἦτο ἐμπρὸς εἰς τὸν θρόνον .
Καὶ ἀνέβηκε ὁ καπνὸς τοῦ θυμιάματος μὲ τὰς προσευχὰς τῶν ἁγίων ἀπὸ τὸ χέρι τοῦ ἀγγέλου ἐμπρὸς εἰς τὸν Θεόν .
Τότε ἐπῆρε ὁ ἄγγελος τὸ θυμιατήριον , τὸ ἐγέμισε μὲ ἀναμμένα κάρβουνα τοῦ θυσιαστηρίου καὶ τὸ ἔρριξε εἰς τὴν γῆν . Καὶ ἔγιναν βρονταί , φωναί , ἀστραπαὶ καὶ σεισμός .
Τότε οἱ ἑπτὰ ἄγγελοι , ποὺ εἶχαν τὶς ἑπτὰ σάλπιγγες , ἑτοιμάσθησαν νὰ σαλπίσουν .
Ὁ πρῶτος ἄγγελος ἐσάλπισε καὶ ἦλθε χάλαζα καὶ φωτιά , ἀνακατωμένα μὲ αἷμα , τὰ ὁποῖα ἐρρίχθηκαν εἰς τὴν γῆν · καὶ τὸ τρίτον τῆς γῆς ἐκάηκε καὶ τὸ τρίτον τῶν δένδρων ἐκάηκε καὶ κάθε χλωρὸ χορτάρι ἐκάηκε .
Ὁ δεύτερος ἄγγελος ἐσάλπισε καὶ σὰν ἕνα μεγάλο βουνὸ ποὺ καιότανε ἐρρίχθηκε εἰς τὴν θάλασσαν · καὶ ἔγινε τὸ τρίτον τῆς θαλάσσης αἷμα ,
τὸ τρίτον ἀπὸ τὰ ζωντανὰ δημιουργήματα , ποὺ ἦσαν εἰς τὴν θάλασσαν , πέθαναν , καὶ τὸ τρίτον τῶν πλοίων κατεστράφηκε .
Ὁ τρίτος ἄγγελος ἐσάλπισε καὶ ἔπεσε ἀπὸ τὸν οὐρανὸν ἕνα μεγάλο ἄστρον ποὺ καιότανε σὰν λαμπάδα καὶ ἔπεσε ἐπάνω εἰς τὸ τρίτον τῶν ποταμῶν καὶ ἐπάνω εἰς τὰς πηγὰς τῶν νερῶν .
Τὸ ἄστρον λέγεται Ἄψινθος . Καὶ μετεβλήθη τὸ τρίτον ἀπὸ τὰ νερὰ σὲ ἄψινθον καὶ πολλοὶ ἀπὸ τοὺς ἀνθρώπους πέθαναν ἀπὸ τὰ νερά , διότι εἶχαν γίνει πικρά .
Ὁ τέταρτος ἄγγελος ἐσάλπισε καὶ κτυπήθηκε τὸ τρίτον τοῦ ἡλίου καὶ τὸ τρίτον τῆς σελήνης καὶ τὸ τρίτον τῶν ἀστέρων , ὥστε τὸ τρίτον μέρος των νὰ σκοτισθῇ , καὶ τὸ τρίτον τῆς ἡμέρας δὲν εἶχε φῶς · ὁμοίως καὶ ἡ νύχτα .
Ὕστερα ἐκύτταξα καὶ ἄκουσα ἕνα ἀετὸν ποὺ ἐπετοῦσε εἰς τὸ μέσον τοῦ οὐρανοῦ , νὰ φωνάζῃ μὲ δυνατὴν φωνήν , « Οὐαί , οὐαί , οὐαὶ εἰς τοὺς κατοίκους τῆς γῆς τώρα ποὺ θὰ ἀκουσθοῦν αἱ σάλπιγγες τῶν τριῶν ἀγγέλων ποὺ θὰ σαλπίσουν » .
Τότε ἐσάλπισε ὁ πέμπτος ἄγγελος καὶ εἶδα ἕνα ἄστρον ποὺ εἶχε πέσει ἀπὸ τὸν οὐρανὸν εἰς τὴν γῆν καὶ τοῦ ἐδόθηκε τὸ κλειδὶ τοῦ πηγαδιοῦ τῆς ἀβύσσου ·
ἄνοιξε μὲ αὐτὸ τὸ πηγάδι τῆς ἀβύσσου καὶ ἀνέβηκε ἀπὸ τὸ πηγάδι καπνὸς σὰν καπνὸς ἀπὸ καμίνι μεγάλο καὶ ἐσκοτείνιασε ὁ ἥλιος καὶ ὁ ἀέρας ἀπὸ τὸν καπνὸν τοῦ πηγαδιοῦ .
Ὕστερα ἐβγῆκαν ἀπὸ τὸν καπνὸν ἀκρίδες εἰς τὴν γῆν καὶ τοὺς ἐδόθηκε ἐξουσία , σὰν τὴν ἐξουσίαν ποὺ ἔχουν οἱ σκορπιοὶ τῆς γῆς ·
τοὺς εἶπαν νὰ μὴ βλάψουν τὸ χορτάρι τῆς γῆς οὔτε κανένα χλωρόν , οὔτε κανένα δένδρον , παρὰ μόνον τοὺς ἀνθρώπους ποὺ δὲν ἔχουν τὴν σφραγῖδα τοῦ Θεοῦ εἰς τὰ μέτωπά των .
Αὐτοὺς ἔλαβαν τὴν ἄδειαν νὰ βασανίσουν ἐπὶ πέντε μῆνες ἀλλὰ νὰ μὴ τοὺς σκοτώσουν , καὶ ὁ βασανισμός των θὰ ἦτο σὰν τὸν βασανισμὸν τοῦ σκορπιοῦ ὅταν κεντήσῃ ἄνθρωπον .
Κατὰ τὰς ἡμέρας ἐκείνας θὰ ζητήσουν οἱ ἄνθρωποι τὸν θάνατον , ἀλλὰ δὲν θὰ τὸν βροῦν καὶ θὰ ἐπιθυμήσουν νὰ πεθάνουν , ἀλλὰ θὰ φεύγῃ ἀπ᾽ αὐτοὺς ὁ θάνατος .
Κατὰ τὴν ἐμφάνισιν αἱ ἀκρίδες ἔμοιαζαν μὲ ἄλογα ἕτοιμα πρὸς πόλεμον . Εἰς τὰ κεφάλια τους ἦτο κάτι σὰν στεφάνια χρυσὰ καὶ τὰ πρόσωπά τους ἦσαν σὰν πρόσωπα ἀνθρώπινα .
Εἶχαν τρίχες σὰν τὰ μαλλιὰ τῶν γυναικῶν , καὶ τὰ δόντια τους ἦσαν σὰν δόντια λιονταριῶν ·
εἶχαν θώρακας σὰν σιδερένιους θώρακας καὶ ὁ θόρυβος τῶν πτερύγων τους ἦτο σὰν τὸν θόρυβον ἁρμάτων μὲ πολλὰ ἄλογα ποὺ τρέχουν εἰς τὸν πόλεμον .
Εἶχαν οὐρὰς σὰν τῶν σκορπιῶν καὶ κεντριά , καὶ εἰς τὰς οὐράς των ἐστηρίζετο ἡ δύναμις νὰ βλάψουν τοὺς ἀνθρώπους ἐπὶ πέντε μῆνες .
Εἶχαν βασιλέα των τὸν ἄγγελον τῆς ἀβύσσου . Τὸ ἑβραϊκόν του ὄνομα εἶναι Ἀβαδδών , τὸ δὲ ἑλληνικόν του Ἀπολλύων .
Τὸ πρῶτον οὐαὶ ἐπέρασε . Ἔρχονται ὕστερα δύο ἀκόμη οὐαί .
Τότε ἐσάλπισε ὁ ἕκτος ἄγγελος καὶ ἄκουσα μιὰ φωνὴ ἀπὸ τὰ τέσσερα κέρατα τοῦ χρυσοῦ θυσιαστηρίου , ποὺ εἶναι ἐμπρὸς εἰς τὸν Θεόν ,
νὰ λέγῃ εἰς τὸν ἕκτον ἄγγελον ποὺ εἶχε τὴν σάλπιγγα , « Λῦσε τοὺς τέσσερις ἀγγέλους ποὺ εἶναι δεμένοι εἰς τὸν ποταμὸν τὸν μεγάλον , τὸν Εὐφράτην » .
Καὶ ἐλύθηκαν οἱ τέσσερις ἄγγελοι ποὺ εἶχαν προετοιμασθῆ δι᾽ αὐτὴν τὴν ὥραν , τὴν ἡμέραν , τὸν μῆνα καὶ τὸ ἔτος , διὰ νὰ σκοτώσουν τὸ τρίτον τῶν ἀνθρώπων .
Ὁ ἀριθμὸς τῶν στρατευμάτων τοῦ ἱππικοῦ ἄκουσα ὅτι ἦτο διακόσια ἑκατομμύρια .
Οἱ ἵπποι καὶ οἱ ἀναβάται , ὅπως τοὺς εἶδα εἰς τὸ ὅραμα , εἶχαν θώρακας πυρίνους , κυανοῦς καὶ κιτρίνους , σὰν τὸ θειάφι . Τὰ κεφάλια τῶν ἵππων ἦσαν σὰν κεφάλια λιονταριῶν καὶ ἀπὸ τὰ στόματά των ἔβγαινε φωτιά , καπνὸς καὶ θειάφι .
Ἀπὸ τὰς τρεῖς αὐτὰς πληγάς , δηλαδὴ ἀπὸ τὴν φωτιά , τὸν καπνὸν καὶ τὸ θειάφι , ποὺ ἔβγαινε ἀπὸ τὰ στόματά των , ἐσκοτώθηκε τὸ τρίτον τῶν ἀνθρώπων .
Ἡ δύναμις τῶν ἵππων ἦτο εἰς τὸ στόμα των καὶ εἰς τὰς οὐράς των . Διότι αἱ οὐραί των , ποὺ εἶχαν κεφάλια , ἔμοιαζαν μὲ φίδια καὶ μὲ αὐτὰς ἔβλαπταν .
Οἱ ὑπόλοιποι ἀπὸ τοὺς ἀνθρώπους , ποὺ δὲν ἐσκοτώθηκαν ἀπὸ τὰς πληγὰς αὐτάς , δὲν μετενόησαν ἀπὸ τὰ ἔργα τῶν χεριῶν τους , ὥστε νὰ παύσουν νὰ προσκυνοῦν δαιμόνια καὶ εἴδωλα χρυσᾶ , ἀργυρᾶ , χάλκινα , πέτρινα καὶ ξύλινα , τὰ ὁποῖα δὲν μποροῦν νὰ βλέπουν , οὔτε νὰ ἀκούσουν οὔτε νὰ περπατοῦν .
Οὔτε μετενόησαν ἀπὸ τοὺς φόνους των ἢ τὰς μαγείας των ἢ τὰς πορνείας των ἢ τὰς κλοπάς των .
Ὕστερα εἶδα ἄλλον ἄγγελον δυνατὸν νὰ κατεβαίνῃ ἀπὸ τὸν οὐρανόν , σκεπασμένον ἀπὸ ἕνα σύννεφο · εἰς τὸ κεφάλι του ἦτο οὐράνιον τόξον καὶ τὸ πρόσωπόν του ἦτο σὰν τὸν ἥλιον · τὰ πόδια του ἦσαν σὰν στῦλοι πύρινοι ,
καὶ εἰς τὸ χέρι του ἐκρατοῦσε ἕνα μικρὸν βιβλίον ἀνοικτόν . Ἔβαλε τὸ πόδι του τὸ δεξὶ ἐπάνω εἰς τὴν θάλασσαν καὶ τὸ ἀριστερὸ ἐπάνω εἰς τὴν ξηράν .
Καὶ ἐφώναξε μὲ δυνατὴν φωνήν , σὰν νὰ βρυχᾶται λιοντάρι . Καὶ ὅταν ἐφώναξε , τὸτε ἐμίλησαν αἱ ἐπτὰ βρονταὶ μὲ τὰς δικάς των φωνάς .
Καὶ ὅταν ἐμίλησαν αἱ ἑπτὰ βρονταί , ἑτοιμάσθηκα νὰ γράψω , ἀλλ᾽ ἄκουσα φωνὴν ἀπὸ τὸν οὐρανὸν νὰ μοῦ λέγῃ , « Σφράγισε ἐκεῖνα ποὺ εἶπαν αἱ ἑπτὰ βρονταὶ καὶ μὴ τὰ γράψῃς » .
Τότε ὁ ἄγγελος , ποὺ εἶδα νὰ στέκεται ἐπάνω εἰς τὴν θάλασσαν καὶ εἰς τὴν ξηράν , ἐσήκωσε τὸ δεξί του χέρι εἰς τὸν οὐρανόν .
Καὶ ὡρκίσθηκε εἰς ἐκεῖνον , ὁ ὁποῖος ζῆ εἰς τοὺς αἰῶνας τῶν αἰώνων καὶ ἐδημιούργησε τὸν οὐρανὸν καὶ τὰ ὑπάρχοντα εἰς αὐτόν , τὴν γῆν καὶ τὰ ὑπάρχοντα εἰς αὐτήν , καὶ τὴν θάλασσαν καὶ τὰ ὑπάρχοντα εἰς αὐτήν , ὅτι δὲν θὰ ὑπάρξῃ πλέον καθυστέρησις ,
ἀλλ᾽ ὅταν σαλπίσῃ ὁ ἕβδομος ἄγγελος καὶ ἀκουσθῆ ἡ φωνή του , τότε τὸ μυστικὸ σχέδιον τοῦ Θεοῦ θὰ ἐκπληρωθῇ , σύμφωνα μὲ τὸ χαρμόσυνο ἄγγελμα ποὺ ἔδωσε εἰς τοὺς δούλους του τοὺς προφήτας .
Ὕστερα , ἡ φωνὴ ποὺ ἄκουσα εἰς τὸν οὐρανόν , μοῦ μίλησε πάλιν καὶ εἶπε , « Πήγαινε , πάρε τὸ μικρὸν βιβλίον τὸ ἀνοικτόν , ποὺ κρατεῖ εἰς τὸ χέρι του ὁ ἄγγελος ποὺ στέκεται ἐπάνω εἰς τὴν θάλασσαν καὶ τὴν ξηράν » .
Καὶ ἐπῆγα πρὸς τὸν ἄγγελον καὶ τοῦ εἶπα νὰ μοῦ δώσῃ τὸ μικρὸν βιβλίον . Αὐτὸς μοῦ εἶπε , « Πάρε το καὶ κατάφαγέ το · θὰ σοῦ πικράνῃ τὴν κοιλιά , ἀλλ᾽ εἰς τὸ στόμα σου θὰ εἶναι γλυκὸ σὰν τὸ μέλι » .
Ἐπῆρα τὸ μικρὸν βιβλίον ἀπὸ τὸ χέρι τοῦ ἀγγέλου καὶ τὸ κατέφαγα · εἰς τὸ στόμα μου ἦτο γλυκὸ σὰν μέλι ἀλλ᾽ ὅταν τὸ ἔφαγα , ἐπικράθηκε ἡ κοιλιά μου .
Τότε μοῦ εἶπαν , « Πρέπει πάλιν νὰ προφητεύσῃς εἰς πολλοὺς λαοὺς καὶ ἔθνη καὶ γλώσσας καὶ βασιλεῖς » .
Ὕστερα μοῦ ἐδόθηκε ἕνα καλάμι ὅμοιο μὲ ραβδὶ καὶ μοῦ εἶπαν , « Σήκω καὶ μέτρησε τὸν ναὸν τοῦ Θεοῦ καὶ τὸ θυσιαστήριον καὶ ἐκείνους ποὺ προσκυνοῦν ἐκεῖ ,
ἀλλὰ τὴν ἐξωτερικὴν αὐλὴν τοῦ ναοῦ νὰ τὴν ἐξαιρέσῃς . Μὴ τὴν μετρήσῃς , διότι ἐδόθηκε εἰς τοὺς ἐθνικοὺς καὶ θὰ καταπατήσουν τὴν πόλιν τὴν ἁγίαν ἐπὶ σαράντα δύο μῆνες .
Καὶ θὰ δώσω ἐντολὴν εἰς τοὺς δύο μάρτυράς μου νὰ προφητεύσουν ἐπὶ χιλίας διακοσίας ἑξῆντα ἡμέρας , ντυμένοι μὲ σάκκους » .
Αὐτοὶ εἶναι αἱ δύο ἐλαῖαι καὶ αἱ δύο λυχνίαι , ποὺ βρίσκονται ἐμπρὸς εἰς τὸν Κύριον τῆς γῆς ,
καὶ ἂν κανεὶς θέλῃ νὰ τοὺς βλάψῃ , βγαίνει φωτιὰ ἀπὸ τὸ στόμα των καὶ κατατρώγει τοὺς ἐχθρούς των · ἔτσι πρέπει νὰ σκοτωθῇ ὅποιος θελήσῃ νὰ τοὺς βλάψῃ .
Αὐτοὶ ἔχουν ἐξουσίαν νὰ κλείσουν τὸν οὐρανὸν γιὰ νὰ μὴ πέσῃ βροχὴ κατὰ τὰς ἡμέρας τῆς προφητείας των . Ἔχουν ἐπίσης ἐξουσίαν νὰ μεταβάλουν τὰ νερὰ εἰς αἷμα καὶ νὰ πατάξουν τὴν γῆν μὲ οἱανδήποτε πληγήν , ὅταν τὸ θελήσουν .
Ἀλλ᾽ ὅταν τελειώσουν τὴν μαρτυρίαν των , τὸ θηρίον ποὺ ἀνεβαίνει ἀπὸ τὴν ἄβυσσον θὰ κάνῃ πόλεμον ἐναντίον των καὶ θὰ τοὺς νικήσῃ καὶ θὰ τοὺς σκοτώσῃ .
Τὰ πτώματά των θὰ ἀφεθοῦν εἰς τὴν πλατεῖαν τῆς πόλεως τῆς μεγάλης , ἡ ὁποία ἀλληγορικῶς καλεῖται Σόδομα καὶ Αἴγυπτος , ὅπου καὶ ὁ Κύριός των ἐσταυρώθηκε .
Καὶ ἄνθρωποι ἀπὸ τοὺς λαούς , τὰς φυλάς , τὰς γλώσσας καὶ τὰ ἔθνη θὰ βλέπουν τὰ πτώματά των ἐπὶ τρεῖς καὶ μισὴ ἡμέρες καὶ δὲν θὰ ἐπιτρέψουν νὰ ταφοῦν σὲ μνῆμα .
Οἱ κάτοικοι τῆς γῆς θὰ χαροῦν διὰ τὸν θάνατόν τους καὶ θὰ εὐφρανθοῦν καὶ θὰ στείλουν ὁ ἕνας εἰς τὸν ἄλλον δῶρα , διότι οἱ δύο αὐτοὶ προφῆται ἐβασάνισαν τοὺς κατοίκους τῆς γῆς .
Καὶ μετὰ τὰς τρεῖς καὶ μισὴ ἡμέρας πνοὴ ζωῆς ἀπὸ τὸν Θεὸν ἐμπῆκε μέσα τους καὶ στάθηκαν εἰς τὰ πόδια τους , καὶ φόβος μεγάλος κατέλαβε ἐκείνους ποὺ τοὺς ἔβλεπαν .
Τότε ἄκουσα φωνὴν δυνατὴν ἀπὸ τὸν οὐρανὸν ποὺ τοὺς ἔλεγε , « Ἀνεβῆτε ἐδῶ » . Καὶ ἀνέβηκαν εἰς τὸν οὐρανόν , μέσα σὲ σύννεφο , καὶ οἱ ἐχθροί των τοὺς εἶδαν .
Κατ᾽ ἐκείνην τὴν ὥραν ἔγινε μεγάλος σεισμὸς καὶ τὸ δέκατον τῆς πόλεως ἔπεσε καὶ ἐφονεύθησαν ἀπὸ τὸν σεισμὸν ἑπτὰ χιλιάδες · οἱ λοιποὶ ἐφοβήθησαν καὶ ἐδόξασαν τὸν Θεὸν τοῦ οὐρανοῦ .
Τὸ δεύτερον οὐαὶ ἐπέρασε · τὸ τρίτον οὐαὶ ἔρχεται γρήγορα .
Τότε ἐσάλπισε ὁ ἕβδομος ἄγγελος καὶ ἀκούσθησαν φωναὶ δυναταὶ εἰς τὸν οὐρανὸν αἱ ὁποῖαι ἔλεγαν , « Ἡ βασιλεία τοῦ κόσμου ἔγινε βασιλεία τοῦ Κυρίου μας καὶ τοῦ Χριστοῦ του καὶ θὰ βασιλεύσῃ εἰς τοὺς αἰῶνας τῶν αἰώνων » .
Καὶ οἱ εἴκοσι τέσσερις πρεσβύτεροι , ποὺ ἦσαν ἐμπρὸς εἰς τὸν θρόνον τοῦ Θεοῦ , καθήμενοι εἰς τοὺς θρόνους των , ἔπεσαν κάτω μὲ τὰ πρόσωπά των καὶ προσκύνησαν τὸν Θεὸν
καὶ ἔλεγαν , « Σὲ εὐχαριστοῦμεν , Κύριε Θεὲ Παντοκράτορ , σὺ ποὺ ὑπάρχεις καὶ ὑπῆρχες καὶ θὰ ἔλθῃς , διότι ἀνέλαβες τὴν δύναμίν σου τὴν μεγάλην καὶ ἐβασίλευσες .
Τὰ ἔθνη ὠργίσθησαν ἀλλὰ ἦλθε ἡ ὀργή σου καὶ ὁ καιρὸς νὰ κριθοῦν οἱ νεκροὶ καὶ νὰ ἀνταμείψῃς τοὺς δούλους σου τοὺς προφήτας καὶ τοὺς ἁγίους καὶ ἐκείνους ποὺ φοβοῦνται τὸ ὄνομά σου , τοὺς μικροὺς καὶ τοὺς μεγάλους , καὶ νὰ καταστρέψῃς ἐκείνους ποὺ καταστρέφουν τὴν γῆν » .
Τότε ἄνοιξε ὁ ναὸς τοῦ Θεοῦ , ποὺ εἶναι εἰς τὸν οὐρανόν , καὶ ἐφάνηκε ἡ κιβωτὸς τῆς διαθήκης τοῦ Κυρίου εἰς τὸν ναόν του , καὶ ἔγιναν ἀστραπαί , φωναί , βρονταί , σεισμὸς καὶ χάλαζα μεγάλη .
Ὕστερα ἐφάνηκε ἕνα μεγάλο σημεῖον εἰς τὸν οὐρανόν : Μιὰ γυναῖκα , ἡ ὁποία γιὰ ἔνδυμα εἶχε τὸν ἥλιον , ἡ σελήνη ἦτο κάτω ἀπὸ τὰ πόδια της καὶ εἰς τὸ κεφάλι της ἦτο στεφάνι μὲ δώδεκα ἄστρα .
Ἦτο ἔγκυος καὶ ἐφώναζε ἀπὸ τοὺς πόνους καὶ τὴν ἀγωνίαν νὰ γεννήσῃ .
Ἐφάνηκε τότε ἕνα ἄλλο σημεῖον εἰς τὸν οὐρανόν · ἰδού , ἕνας μεγάλος κόκκινος δράκος μὲ ἑπτὰ κεφάλια καὶ δέκα κέρατα · εἰς τὰ κεφάλια του ἦσαν ἑπτὰ στέμματα .
Καὶ ἡ οὐρά του ἔσυρε τὸ τρίτον τῶν ἀστέρων τοῦ οὐρανοῦ καὶ τοὺς ἔρριξε εἰς τὴν γῆν . Ὕστερα ἐστάθηκε ὁ δράκος ἐμπρὸς εἰς τὴν γυναῖκα , ποὺ ἦτο ἑτοιμόγεννη , διὰ νὰ καταφάγῃ τὸ παιδί της , μόλις θὰ τὸ ἐγεννοῦσε .
Καὶ ἐγέννησε παιδὶ ἀρσενικό , ἐκεῖνον ὁ ὁποῖος μέλλει νὰ ποιμάνῃ ὅλα τὰ ἔθνη μὲ σιδερένια ράβδον · ἀλλὰ τὸ παιδί της ἁρπάχτηκε πρὸς τὸν Θεὸν καὶ πρὸς τὸν θρόνον του .
Καὶ ἡ γυναῖκα ἔφυγε εἰς τὴν ἔρημον , ὅπου ἔχει τόπον ἑτοιμασμένον δι᾽ αὐτὴν ἀπὸ τὸν Θεόν , διὰ νὰ τὴν τρέφουν ἐκεῖ χίλιες διακόσιες ἑξῆντα ἡμέρες .
Ὕστερα ἔγινε πόλεμος εἰς τὸν οὐρανόν · ὁ Μιχαὴλ καὶ οἱ ἄγγελοί του ἐπολεμοῦσαν κατὰ τοῦ δράκου . Ὁ δράκος καὶ οἱ ἄγγελοί του ἐπολέμησαν ,
ἀλλὰ δὲν ἐνίκησαν , καὶ δὲν εὑρέθηκε πλέον δι᾽ αὐτοὺς τόπος εἰς τὸν οὐρανόν .
Καὶ ἐρρίχθηκε κάτω ὁ μεγάλος δράκος , τὸ ἀρχαῖο φίδι , ποὺ ὀνομάζεται Διάβολος καὶ Σατανᾶς , ἐκεῖνος ποὺ πλανᾶ ὁλόκληρην τὴν οἰκουμένην , ἐρρίχθηκε κάτω εἰς τὴν γῆν , καὶ μαζί του ἐρρίχθηκαν καὶ οἱ ἄγγελοί του .
Τότε ἄκουσα φωνὴν δυνατὴν εἰς τὸν οὐρανὸν νὰ λέγῃ , « Ἦλθε τώρα ἡ σωτηρία , ἡ δύναμις , ἡ βασιλεία τοῦ Θεοῦ μας καὶ ἡ ἐξουσία τοῦ Χριστοῦ του , διότι ἐρρίχθηκε κάτω ὁ κατήγορος τῶν ἀδελφῶν μας ποὺ τοὺς κατηγοροῦσε ἐμπρὸς εἰς τὸν Θεόν μας ἡμέραν καὶ νύχτα .
Καὶ αὐτοὶ τὸν ἐνίκησαν χάρις εἰς τὸ αἷμα τοῦ Ἀρνίου καὶ χάρις εἰς τὸν λόγον τῆς μαρτυρίας των , καὶ ἀδιαφόρησαν διὰ τὴν ζωήν των μέχρι θανάτου .
Χαρῆτε γι᾽ αὐτό , ὦ οὐρανοὶ καὶ ὅσοι κατοικεῖτε εἰς αὐτούς . Ἀλλοίμονον εἰς τὴν γῆν καὶ τὴν θάλασσαν , διότι ὁ διάβολος κατέβηκε σ᾽ ἐσᾶς μὲ μεγάλον θυμόν , ἐπειδὴ ξέρει ὅτι λίγος εἶναι ὁ καιρός του » .
Ὅταν εἶδε ὁ δράκος ὅτι ἐρρίχθηκε εἰς τὴν γῆν , κατεδίωξε τὴν γυναῖκα ποὺ ἐγέννησε τὸ ἀρσενικὸ παιδί .
Ἀλλ᾽ ἐδόθηκαν εἰς τὴν γυναῖκα δύο πτέρυγες τοῦ ἀετοῦ τοῦ μεγάλου , διὰ νὰ πετάξῃ εἰς τὸν τόπον της εἰς τὴν ἔρημον , ὅπου θὰ τρέφεται ἕνα καιρόν , δύο καιροὺς καὶ μισὸν καιρόν , μακρυὰ ἀπὸ τὸ φίδι .
Τότε τὸ φίδι ἔχυσε ἀπὸ τὸ στόμα του νερὸ σὰν ποτάμι , πίσω ἀπὸ τὴν γυναῖκα , διὰ νὰ τὴν παρασύρῃ .
Ἀλλ᾽ ἡ γῆ ἐβοήθησε τὴν γυναῖκα καὶ ἄνοιξε ἡ γῆ τὸ στόμα της καὶ κατάπιε τὸ ποτάμι ποὺ ἔχυσε ὁ δράκος ἀπὸ τὸ στόμα του .
Καὶ ὠργίσθηκε ὁ δράκος ἐναντίον τῆς γυναίκας καὶ ἔφυγε διὰ νὰ πολεμήσῃ ἐναντίον τῶν λοιπῶν παιδιῶν της , ἐκείνων ποὺ τηροῦν τὰς ἐντολὰς τοῦ Θεοῦ καὶ δίνουν μαρτυρίαν διὰ τὸν Ἰησοῦν .


Καὶ στάθηκα εἰς τὴν ἀκτὴν τῆς θαλάσσης . Καὶ εἶδα νὰ ἀνεβαίνῃ ἀπὸ τὴν θάλασσαν θηρίον μὲ δέκα κέρατα καὶ ἑπτὰ κεφάλια . Ἐπάνω εἰς τὰ κέρατά του ἦσαν δέκα στέμματα καὶ εἰς τὰ κεφάλια του ὀνόματα βλάσφημα .
Τὸ θηρίον ποὺ εἶδα , ἦτο ὅμοιον πρὸς πάρδαλιν καὶ τὰ πόδια του ἦσαν σὰν τῆς ἀρκούδας καὶ τὸ στόμα του ἦτο σὰν στόμα λιονταριοῦ , καὶ ὁ δράκος τοῦ ἔδωσε τὴν δύναμίν του καὶ τὸν θρόνον του καὶ μεγάλην ἐξουσίαν .
Ἕνα ἀπὸ τὰ κεφάλια του φαινότανε νὰ ἔχῃ θανάσιμη πληγή , ἀλλ᾽ ἡ θανάσιμη πληγή του θεραπεύθηκε καὶ ὁλόκληρη ἡ γῆ ἀκολουθοῦσε τὸ θηρίον μὲ θαυμασμόν .
Οἱ ἄνθρωποι προσκύνησαν τὸν δράκον διότι ἔδωκε τὴν ἐξουσίαν εἰς τὸ θηρίον , καὶ προσκύνησαν τὸ θηρίον καὶ ἔλεγαν , « Ποιός εἶναι ὅμοιος πρὸς τὸ θηρίον ; Ποιός μπορεῖ νὰ πολεμήσῃ ἐναντίον του ; » .
Καὶ τοῦ ἐδόθηκε στόμα ποὺ λαλοῦσε ὑπερήφανα καὶ βλάσφημα πράγματα καὶ τοῦ ἐδόθηκε ἐξουσία νὰ κάνῃ πόλεμον σαράντα δύο μῆνες .
Καὶ ἄνοιξε τὸ στόμα του διὰ βλασφημίαν κατὰ τοῦ Θεοῦ , νὰ βλασφημήσῃ τὸ ὄνομά του καὶ τὴν σκηνήν του καὶ ἐκείνους ποὺ κατοικοῦν εἰς τὸν οὐρανόν .
Τοῦ ἐπετράπη ἐπίσης νὰ κάνῃ πόλεμον κατὰ τῶν ἁγίων καὶ νὰ τοὺς νικήσῃ καὶ τοῦ ἐδόθηκε ἐξουσία ἐπάνω εἰς κάθε φυλὴν καὶ λαόν , γλῶσσαν καὶ ἔθνος .
Καὶ θὰ τὸ προσκυνήσουν ὅλοι οἱ κάτοικοι τῆς γῆς , τῶν ὁποίων τὸ ὄνομα δὲν ἔχει γραφῆ , ἀπὸ τὸν καιρὸν τῆς δημιουργίας τοῦ κόσμου , εἰς τὸ βιβλίον τῆς ζωῆς τοῦ Ἀρνίου ποὺ εἶχε σφαγῆ .
Ὅποιος ἔχει αὐτιά , ἂς ἀκούσῃ .
Ὅποιος φέρει ἄλλους εἰς αἰχμαλωσίαν , εἰς αἰχμαλωσίαν θὰ μεταβῇ · ὅποιος σκοτώνει μὲ μαχαίρι , θὰ σκοτωθῇ μὲ μαχαίρι . Ἐδῶ θὰ φανῇ ἡ ὑπομονὴ καὶ ἡ πίστις τῶν ἁγίων .
Ὕστερα εἶδα ἄλλο θηρίον νὰ ἀνεβαίνῃ ἀπὸ τὴν γῆν · εἶχε δύο κέρατα σὰν τοῦ ἀρνιοῦ , ἀλλὰ μιλοῦσε σὰν δράκος .
Καὶ ἐκτελεῖ ὅλην τὴν ἐξουσίαν τοῦ πρώτου θηρίου ἐνώπιόν του , καὶ κάνει τὴν γῆν καὶ τοὺς κατοίκους της νὰ προσκυνήσουν τὸ θηρίον τὸ πρῶτον , τοῦ ὁποίου ἡ θανάσιμη πληγὴ εἶχε θεραπευθῆ .
Καὶ κάνει σημεῖα μεγάλα , ὥστε καὶ φωτιὰ ἀκόμη νὰ κατεβάζῃ ἀπὸ τὸν οὐρανὸν εἰς τὴν γῆν ἐμπρὸς εἰς τοὺς ἀνθρώπους .
Καὶ παραπλανᾶ τοὺς κατοίκους τῆς γῆς μὲ τὰ σημεῖα ποὺ τοῦ ἐπετράπη νὰ κάνῃ ἐμπρὸς εἰς τὸ θηρίον , καὶ ἔλεγεν εἰς τοὺς κατοίκους τῆς γῆς νὰ κάνουν εἰκόνα εἰς τὸ θηρίον , τὸ ὁποῖον εἶχε τὴν πληγὴν ἀπὸ μαχαίρι καὶ ὅμως ἔζησε .
Καὶ τοῦ ἐπετράπη νὰ δώσῃ πνοὴν εἰς τὴν εἰκόνα τοῦ θηρίου , ὥστε καὶ νὰ μιλήσῃ ἡ εἰκόνα τοῦ θηρίου καὶ νὰ ἐνεργήσῃ , ὥστε ὅσοι δὲν θὰ προσκυνοῦσαν τὴν εἰκόνα τοῦ θηρίου νὰ σκοτωθοῦν .
Καὶ ὑπεχρέωσε ὅλους , μικροὺς καὶ μεγάλους , πλουσίους καὶ πτωχούς , ἐλευθέρους καὶ δούλους , νὰ ἔχουν ἕνα σημάδι χαραγμένο εἰς τὸ δεξί τους χέρι ἢ εἰς τὸ μέτωπόν τους ,
ὥστε νὰ μὴ μπορῇ κανεὶς νὰ ἀγοράσῃ ἢ νὰ πωλήσῃ παρὰ ἐκεῖνος ποὺ ἔχει τὸ χαραγμένο σημάδι , δηλαδὴ τὸ ὄνομα τοῦ θηρίου ἢ τὸν ἀριθμὸν τοῦ ὀνόματός του .
Ἐδῶ εἶναι ἀναγκαία ἡ σοφία . Ἐκεῖνος ποὺ ἔχει νόησιν ἂς λογαριάσῃ τὸν ἀριθμὸν τοῦ θηρίου · εἶναι ἀριθμὸς ἀνθρώπου καὶ ὁ ἀριθμός του εἶναι χξς ( 666 ) .
Ὕστερα ἐκύτταξα καὶ ἰδού , τὸ Ἀρνίον στεκότανε ἐπάνω εἰς τὸ ὄρος Σιὼν καὶ μαζί του ἑκατὸν σαράντα τέσσερις χιλιάδες , ποὺ εἶχαν τὸ ὄνομά του καὶ τὸ ὄνομα τοῦ Πατέρα του γραμμένον εἰς τὰ μέτωπά τους .
Καὶ ἄκουσα φωνὴν ἀπὸ τὸν οὐρανὸν σὰν βοὴν ἀπὸ πολλὰ νερὰ καὶ σὰν βοὴν μεγάλης βροντῆς · ἡ φωνὴ αὐτὴ ἦτο σὰν φωνὴ κιθαρωδῶν ποὺ ἔπαιζαν μὲ τὶς κιθάρες τους .
Καὶ τραγουδοῦσαν ἕνα καινούργιο ἆσμα ἐμπρὸς εἰς τὸν θρόνον καὶ ἐμπρὸς εἰς τὰ τέσσερα ζωντανὰ ὄντα καὶ τοὺς πρεσβυτέρους , καὶ δὲν μποροῦσε νὰ καταλάβῃ κανεὶς τὸ ἆσμα παρὰ αἱ ἑκατὸν σαράντα τέσσερις χιλιάδες , ποὺ εἶχαν ἀγορασθῆ ἐκ τῆς γῆς . Αὐτοὶ εἶναι ποὺ δὲν ἐμολύνθησαν μὲ γυναῖκες , εἶναι δηλαδὴ παρθένοι .
Αὐτοὶ εἶναι ποὺ ἀκολουθοῦν τὸ Ἀρνίον ὅπου πηγαίνει . Ἐξαγοράσθησαν ἀπὸ τὴν ἀνθρωπότητα σὰν πρωτογεννήματα διὰ τὸν Θεὸν καὶ διὰ τὸ Ἀρνίον ,
καὶ δὲν εὑρέθηκε ψεῦδος εἰς τὸ στόμα τους , διότι εἶναι ἄμεμπτοι .
Ὕστερα εἶδα ἄλλον ἄγγελον νὰ πετᾷ εἰς τὸ μέσον τοῦ οὐρανοῦ , ὁ ὁποῖος εἶχε ἕνα αἰώνιον χαρμόσυνον ἄγγελμα νὰ κηρύξῃ εἰς τοὺς κατοίκους τῆς γῆς , εἰς κάθε ἔθνος καὶ φυλὴν καὶ γλῶσσαν καὶ λαόν ,
καὶ ἔλεγε μὲ φωνὴν δυνατήν , « Φοβηθῆτε τὸν Θεὸν καὶ δοξάστε τον , διότι ἦλθε ἡ ὥρα νὰ κάνῃ κρίσιν · προσκυνῆστε ἐκεῖνον ποὺ ἐδημιούργησε τὸν οὐρανὸν καὶ τὴν γῆν καὶ τὴν θάλασσαν καὶ τὰς πηγὰς τῶν νερῶν » .
Καὶ ἄλλος ἄγγελος , δεύτερος , ἀκολούθησε καὶ ἔλεγε , « Ἔπεσε , ἔπεσε ἡ Βαβυλὼν ἡ μεγάλη , ἡ ὁποία ἔκανε ὅλα τὰ ἔθνη νὰ πιοῦν ἀπὸ τὸ κρασὶ τοῦ πάθους τῆς πορνείας της » .
Καὶ ἄλλος ἄγγελος , τρίτος , τοὺς ἀκολούθησε καὶ ἔλεγε μὲ φωνὴν δυνατήν , « Ὅποιος προσκυνεῖ τὸ θηρίον καὶ τὴν εἰκόνα του καὶ ἔχει τὸ σημάδι χαραγμένο εἰς τὸ μέτωπόν του ἢ εἰς τὸ χέρι του ,
θὰ πιῇ καὶ αὐτὸς ἀπὸ τὸ κρασὶ τοῦ θυμοῦ τοῦ Θεοῦ πού , ἀνόθετο , περιέχεται εἰς τὸ ποτήρι τῆς ὀργῆς του , καὶ θὰ βασανισθῇ μὲ φωτιὰ καὶ θειάφι ἐμπρὸς εἰς τοὺς ἁγίους ἀγγέλους καὶ ἐμπρὸς εἰς τὸ Ἀρνίον .
Καὶ ὁ καπνὸς τοῦ βασανισμοῦ των θὰ ἀνεβαίνῃ εἰς αἰῶνας αἰώνων καὶ δὲν θὰ ἔχουν ἀνάπαυσιν ἡμέραν καὶ νύχτα ὅσοι προσκυνοῦν τὸ θηρίον καὶ τὴν εἰκόνα του καὶ ὅποιος ἔχει τὸ χαραγμένο σημάδι τοῦ ὀνόματός του » .
Ἐδῶ θὰ φανῇ ἡ ὑπομονὴ τῶν ἁγίων οἱ ὁποῖοι τηροῦν τὰς ἐντολὰς τοῦ Θεοῦ καὶ τὴν πίστιν εἰς τὸν Ἰησοῦν .
Καὶ ἄκουσα φωνὴν ἀπὸ τὸν οὐρανὸν νὰ λέγῃ , « Γράψε : Μακάριοι εἶναι εἰς τὸ ἑξῆς οἱ νεκροὶ ποὺ πεθαίνουν ἐν Κυρίῳ . Ναί » , λέγει τὸ Πνεῦμα , « διὰ νὰ ἀναπαυθοῦν ἀπὸ τοὺς κόπους των , διότι τὰ ἔργα των τοὺς ἀκολουθοῦν » .
Τότε , καθὼς ἐκύτταζα , ἰδού , ἕνα σύννεφο λευκὸ καὶ εἰς τὸ σύννεφο καθότανε κάποιος ὅμοιος μὲ υἱὸν ἀνθρώπου , ποὺ εἶχε εἰς τὸ κεφάλι του στεφάνι χρυσὸ καὶ εἰς τὸ χέρι του δρεπάνι κοφτερό .
Καὶ ἐβγῆκε ἄλλος ἄγγελος ἀπὸ τὸν ναὸν καὶ ἐφώναξε μὲ δυνατὴν φωνὴν εἰς ἐκεῖνον ποὺ καθότανε ἐπάνω εἰς τὸ σύννεφο , « Στεῖλε τὸ δρεπάνι σου καὶ θέρισε , διότι ἦλθε ἡ ὥρα νὰ θερίσῃς · ἡ συγκομιδὴ τῆς γῆς ἔχει ὡριμάσει » .
Καὶ ἐκεῖνος ποὺ καθότανε εἰς τὸ σύννεφο ἔρριξε τὸ δρεπάνι του εἰς τὴν γῆν καὶ ἐθερίσθηκε ἡ γῆ .
Ὕστερα ἐβγῆκε ἄλλος ἄγγελος ἀπὸ τὸν ναὸν τοῦ οὐρανοῦ καὶ εἶχε καὶ αὐτὸς δρεπάνι κοφτερό .
Ἐβγῆκε καὶ ἄλλος ἄγγελος ἀπὸ τὸ θυσιαστήριον ὁ ὁποῖος εἶχε ἐξουσίαν ἐπὶ τῆς φωτιᾶς , καὶ ἐφώναξε μὲ φωνὴν δυνατὴν εἰς ἐκεῖνον ποὺ εἶχε τὸ δρεπάνι τὸ κοφτερὸ καὶ τοῦ εἶπε , « Στεῖλε τὸ δρεπάνι σου τὸ κοφτερὸ καὶ τρύγησε τὰ σταφύλια τοῦ ἀμπελιοῦ τῆς γῆς , διότι ὡρίμασαν τὰ σταφύλια της » .
Καὶ ἔρριξε ὁ ἄγγελος τὸ δρεπάνι του εἰς τὴν γῆν καὶ ἐτρύγησε τὰ σταφύλια της καὶ τὰ ἔβαλε εἰς τὸ μεγάλο πατητῆρι τοῦ θυμοῦ τοῦ Θεοῦ .
Καὶ ἐπατήθηκε τὸ πατητῆρι ἔξω ἀπὸ τὴν πόλιν καὶ ἔρρευσε αἷμα ἀπὸ τὸ πατητῆρι εἰς ὕψος ἕως τὰ χαλινάρια τῶν ἵππων καὶ εἰς ἔκτασιν χιλίων ἑξακοσίων σταδίων .
Ὕστερα εἶδα ἄλλο σημεῖον εἰς τὸν οὐρανόν , μεγάλο καὶ θαυμαστό : ἑπτὰ ἀγγέλους , οἱ ὁποῖοι εἶχαν τὰς ἑπτὰ πληγὰς τὰς τελευταίας , διότι μὲ αὐτὰς συμπληρώνεται ὁ θυμὸς τοῦ Θεοῦ .
Καὶ εἶδα σὰν μιὰ θάλασσα γυάλινη ἀνακατεμμένη μὲ φωτιά , καὶ ἐκείνους ποὺ ἐνίκησαν τὸ θηρίον καὶ τὴν εἰκόνα του καὶ τὸν ἀριθμὸν τοῦ ὀνόματός του , νὰ στέκωνται εἰς τὴν γυάλινη θάλασσα μὲ κιθάρες τοῦ Θεοῦ .
Καὶ ἔψαλλαν τὸ ἆσμα τοῦ Μωϋσέως , τοῦ δούλου τοῦ Θεοῦ , καὶ τὸ ἆσμα τοῦ Ἀρνίου καὶ ἔλεγαν , « Μεγάλα καὶ θαυμαστὰ εἶναι τὰ ἔργα σου , Κύριε Θεὲ Παντοκράτορ · δίκαιαι καὶ ἀληθιναὶ αἱ ὁδοί σου , βασιλεῦ τῶν ἐθνῶν .
Ποιός δὲν θὰ φοβηθῇ , Κύριε , καὶ δὲν θὰ δοξάσῃ τὸ ὄνομά σου ; Διότι σὺ μόνος εἶσαι ὅσιος . Ὅλα τὰ ἔθνη θὰ ἔλθουν νὰ προσκυνήσουν ἐνώπιόν σου , διότι φανερώθηκαν αἱ δίκαιαι πράξεις σου » .
Ὕστερα ἀπὸ αὐτά , ἐκύτταξα καὶ ὁ ναὸς τῆς σκηνῆς τοῦ μαρτυρίου εἰς τὸν οὐρανόν , ἄνοιξε ,
καὶ ἐβγῆκαν ἀπὸ τὸν ναὸν οἱ ἑπτὰ ἄγγελοι ποὺ εἶχαν τὰς ἑπτὰ πληγάς , ντυμένοι μὲ καθαρὸ λινὸ πού ἔλαμπε , καὶ εἶχαν τὰ στήθη τους ζωσμένα μὲ ζῶνες χρυσές .
Καὶ ἕνα ἀπὸ τὰ τέσσερα ζωντανὰ ὄντα ἔδωκε εἰς τοὺς ἑπτὰ ἀγγέλους ἑπτὰ φιάλες χρυσὲς γεμᾶτες ἀπὸ τὸν θυμὸν τοῦ Θεοῦ ποὺ ζῆ εἰς τοὺς αἰῶνας τῶν αἰώνων .
Καὶ ἐγέμισε ὁ ναὸς μὲ καπνὸν ἀπὸ τὴν δόξαν τοῦ Θεοῦ καὶ τὴν δύναμίν του , ὥστε δὲν μποροῦσε νὰ μπῇ κανεὶς εἰς τὸν ναὸν πρὶν συμπληρωθοῦν αἱ ἑπτὰ πληγαὶ τῶν ἑπτὰ ἀγγέλων .

Ὕστερα ἄκουσα δυνατὴν φωνὴν ἀπὸ τὸν ναὸν νὰ λέγῃ εἰς τοὺς ἑπτὰ ἀγγέλους , « Πηγαίνετε καὶ χύσατε τὶς ἑπτὰ φιάλες τοῦ θυμοῦ τοῦ Θεοῦ εἰς τὴν γῆν » .
Καὶ ἔφυγε ὁ πρῶτος ἄγγελος καὶ ἔχυσε τὴν φιάλην του εἰς τὴν γῆν · τότε ἦλθε μία ἄσχημη καὶ κακοήθης πληγὴ εἰς τοὺς ἀνθρώπους ποὺ εἶχαν τὸ σημάδι τοῦ θηρίου καὶ προσκυνοῦσαν τὴν εἰκόνα του .
Ὁ δεύτερος ἄγγελος ἔχυσε τὴν φιάλην του εἰς τὴν θάλασσαν καὶ ἔγινε σὰν αἷμα νεκροῦ ἀνθρώπου , καὶ κάθε ζωντανὸ ὂν εἰς τὴν θάλασσαν ἐπέθανε .
Ὁ τρίτος ἄγγελος ἔχυσε τὴν φιάλην του εἰς τοὺς ποταμοὺς καὶ εἰς τὰς πηγὰς τῶν νερῶν καὶ ἔγιναν αἷμα .
Καὶ ἄκουσα τὸν ἄγγελον τῶν νερῶν νὰ λέγῃ , « Δίκαιος εἶσαι εἰς τὰς κρίσεις σου , σὺ ὁ Ὅσιος ποὺ ὑπάρχεις καὶ ὑπῆρχες ,
διότι αἷμα ἁγίων καὶ προφητῶν ἔχυσαν , καὶ αἷμα τοὺς ἔδωκες νὰ πιοῦν · τοὺς ἀξίζει » .
Καὶ ἄκουσα τὸ θυσιαστήριον νὰ λέγῃ , « Ναί , Κύριε Θεὲ Παντοκράτορ , ἀληθιναὶ καὶ δίκαιαι εἶναι αἱ κρίσεις σου » .
Ὁ τέταρτος ἄγγελος ἔχυσε τὴν φιάλην του εἰς τὸν ἥλιον καὶ τοῦ ἐπετράπη νὰ κάψῃ τοὺς ἀνθρώπους μὲ τὴν ζέστη .
Καὶ ἐκάησαν οἱ ἄνθρωποι ἀπὸ τὴν μεγάλη ζέστη καὶ ἐβλασφήμησαν τὸ ὄνομα τοῦ Θεοῦ ποὺ εἶχε ἐξουσίαν εἰς τὰς πληγὰς αὐτάς , καὶ δὲν μετενόησαν νὰ τὸν δοξάσουν .
Ὁ πέμπτος ἄγγελος ἔχυσε τὴν φιάλην του εἰς τὸν θρόνον τοῦ θηρίου καὶ ἐσκοτείνιασε τὸ βασίλειόν του · οἱ ἄνθρωποι ἐδάγκωναν τὶς γλῶσσές τους ἀπὸ τὸν πόνον ,
καὶ ἐβλασφήμησαν τὸν Θεὸν τοῦ οὐρανοῦ διὰ τοὺς πόνους των καὶ τὰ ἕλκη των ἀλλὰ δὲν μετενόησαν διὰ τὰς πράξεις των .
Ὁ ἕκτος ἄγγελος ἔχυσε τὴν φιάλην του εἰς τὸν ποταμὸν τὸν μεγάλον , τὸν Εὐφράτην · καὶ ἐξεράθηκαν τὰ νερά του , διὰ νὰ ἑτοιμασθῇ ὁ δρόμος διὰ τοὺς βασιλεῖς ἀπὸ τὴν Ἀνατολήν .
Ὕστερα εἶδα νὰ βγαίνουν ἀπὸ τὸ στόμα τοῦ δράκου , ἀπὸ τὸ στόμα τοῦ θηρίου καὶ ἀπὸ τὸ στόμα τοῦ ψευδοπροφήτου τρία ἀκάθαρτα πνεύματα ποὺ ἦσαν σὰν βάτραχοι .
Αὐτὰ εἶναι πνεύματα δαιμονικὰ ποὺ κάνουν σημεῖα , καὶ ἐπῆγαν εἰς τοὺς βασιλεῖς ὅλης τῆς οἰκουμένης διὰ νὰ τοὺς συγκεντρώσουν εἰς τὸν πόλεμον τῆς Ἡμέρας ἐκείνης τῆς μεγάλης τοῦ Θεοῦ τοῦ Παντοκράτορος .
( Ἰδού , ἔρχομαι σὰν κλέφτης · μακάριος ἐκεῖνος ποὺ ἀγρυπνεῖ καὶ ἔχει τὰ ἐνδύματά του , διὰ νὰ μὴ περπατῇ γυμνὸς καὶ βλέπουν τὴν ἀσχημίαν του ) .
Καὶ τοὺς συγκέντρωσαν εἰς τὸν τόπον , ὁ ὁποῖος καλεῖται ἑβραϊστὶ Ἁρμαγεδών .
Ὁ ἕβδομος ἄγγελος ἔχυσε τὴν φιάλην του εἰς τὸν ἀέρα καὶ ἐκ τοῦ ναοῦ τοῦ οὐρανοῦ ἐβγῆκε φωνὴ δυνατὴ ἀπὸ τὸν θρόνον , ἡ ὁποία εἶπε , « Ἐτελείωσε » .
Καὶ ἔγιναν ἀστραπαί , φωναί , βρονταὶ καὶ μεγάλος σεισμός , τέτοιος ποὺ δὲν ἔχει γίνει ποτὲ ἀφ᾽ ὅτου οἱ ἄνθρωποι ὑπῆρξαν εἰς τὴν γῆν , τόσον μεγάλος ἦτο ὁ σεισμὸς ἐκεῖνος .
Καὶ ἡ πόλις ἡ μεγάλη ἐχωρίστηκε σὲ τρία μέρη καὶ αἱ πόλεις τῶν ἐθνῶν ἔπεσαν . Καὶ ἐθυμήθηκε ὁ Θεὸς τὴν Βαβυλῶνα τὴν μεγάλην νὰ τῆς δώσῃ νὰ πιῇ τὸ ποτῆρι μὲ τὸ κρασὶ τῆς μεγάλης ὀργῆς του .
Τὰ νησιὰ ἐχάθηκαν καὶ τὰ βουνὰ ἐξαφανίστηκαν .
Καὶ χάλαζα μεγάλη βάρους ἑνὸς περίπου ταλάντου ἔπεφτε ἀπὸ τὸν οὐρανὸν ἐπάνω εἰς τοὺς ἀνθρώπους καὶ ἐβλασφήμησαν οἱ ἄνθρωποι τὸν Θεὸν ἐξ αἰτίας τῆς πληγῆς τῆς χαλάζης , διότι ἦτο πάρα πολὺ μεγάλη ἡ πληγὴ αὐτή .
Τότε ἦλθε ἕνας ἀπὸ τοὺς ἑπτὰ ἀγγέλους ποὺ εἶχαν τὶς ἑπτὰ φιάλες καὶ μοῦ εἶπε , « Ἔλα νὰ σοῦ δείξω τὴν καταδίκην τῆς πόρνης τῆς μεγάλης ποὺ κάθεται ἐπάνω σὲ πολλὰ νερά ,
μὲ τὴν ὁποίαν ἐπόρνευσαν οἱ βασιλεῖς τῆς γῆς καὶ ἐμέθυσαν οἱ κάτοικοι τῆς γῆς ἀπὸ τὸ κρασὶ τῆς πορνείας της » .
Καὶ μὲ ἔφερε ἐν ἐκστάσει εἰς ἔρημον . Καὶ εἶδα γυναῖκα νὰ κάθεται ἐπάνω σὲ θηρίον κόκκινο , τὸ ὁποῖον ἦτο γεμᾶτο ἀπὸ βλάσφημα ὀνόματα καὶ εἶχε ἑπτὰ κεφάλια καὶ δέκα κέρατα .
Ἡ γυναῖκα εἶχε ἔνδυμα πορφυρὸν καὶ κόκκινο καὶ ἦτο στολισμένη μὲ χρυσάφι καὶ πολυτίμους λίθους καὶ μαργαριτάρια . Εἰς τὸ χέρι της εἶχε ἕνα ποτῆρι χρυσό , γεμᾶτο ἀπὸ βδελύγματα καὶ ἀπὸ τὰς ἀκαθαρσίας τῆς πορνείας τῆς γῆς ,
καὶ εἰς τὸ μέτωπόν της ἦτο γραμμένον ἕνα ὄνομα , ἕνα μυστήριον : « Ἡ Βαβυλὼν ἡ μεγάλη , ἡ μητέρα τῶν πορνῶν καὶ τῶν βδελυγμάτων τῆς γῆς » .
Καὶ εἶδα τὴν γυναῖκα νὰ μεθάῃ ἀπὸ τὸ αἷμα τῶν ἁγίων καὶ ἀπὸ τὸ αἷμα ἐκείνων ποὺ εἶχαν δώσει μαρτυρίαν διὰ τὸν Ἰησοῦν . Ὅταν τὴν εἶδα , ἔμεινα κατάπληκτος .
Ἀλλ᾽ ὁ ἄγγελος μοῦ εἶπε , « Γιατί ἐκπλήττεσαι ; Ἐγὼ θὰ σοῦ ἐξηγήσω τὸ μυστήριον τῆς γυναίκας καὶ τοῦ θηρίου ποὺ τὴν βαστάζει καὶ ποὺ ἔχει τὰ ἑπτὰ κεφάλια καὶ τὰ δέκα κέρατα .
Τὸ θηρίον ποὺ εἶδες ὑπῆρχε καὶ δὲν ὑπάρχει τώρα , ἀλλὰ μέλλει νὰ ἀνεβῇ ἀπὸ τὴν ἄβυσσον καὶ νὰ ὑπάγῃ εἰς τὴν ἀπώλειαν , καὶ οἱ κάτοικοι τῆς γῆς , τῶν ὁποίων τὰ ὀνόματα δὲν ἔχουν γραφῆ εἰς τὸ βιβλίον τῆς ζωῆς , ἀπὸ τὸν καιρὸν τῆς δημιουργίας τοῦ κόσμου , θὰ ἐκπλαγοῦν , ὅταν θὰ βλέπουν τὸ θηρίον , διότι ὑπῆρχε καὶ δὲν ὑπάρχει τώρα , ἀλλὰ θὰ ὑπάρξῃ .
Ἐδῶ χρειάζεται ὁ νοῦς ποὺ ἔχει σοφίαν . Τὰ ἑπτὰ κεφάλια εἶναι ἑπτὰ λόφοι , ἐπὶ τῶν ὁποίων κάθεται ἡ γυναῖκα .
Παριστάνουν ἐπίσης ἑπτὰ βασιλεῖς · οἱ πέντε ἔπεσαν , ὁ ἕνας ὑπάρχει , ὁ ἄλλος ἀκόμη δὲν ἦλθε καὶ ὅταν ἔλθῃ , ὀλίγον χρόνον πρόκειται νὰ μείνῃ .
Ὡς πρὸς τὸ θηρίον , τὸ ὁποῖον ὑπῆρχε καὶ δὲν ὑπάρχει τώρα , αὐτὸς εἶναι ὄγδοος καὶ ὅμως εἶναι ἕνας ἀπὸ τοὺς ἑπτὰ καὶ πηγαίνει εἰς τὴν ἀπώλειαν .
Τὰ δέκα κέρατα ποὺ εἶδες εἶναι δέκα βασιλεῖς , οἱ ὁποῖοι δὲν ἐπῆραν ἀκόμη βασιλείαν , ἀλλὰ θὰ πάρουν ἐξουσίαν σὰν βασιλεῖς διὰ μίαν ὥραν μαζὶ μὲ τὸ θηρίον .
Αὐτοὶ ἔχουν μίαν γνώμην καὶ θὰ δώσουν τὴν δύναμιν καὶ τὴν ἐξουσίαν των εἰς τὸ θηρίον .
Θὰ πολεμήσουν μὲ τὸ Ἀρνίον , ἀλλὰ τὸ Ἀρνίον θὰ τοὺς νικήσῃ , διότι εἶναι ὁ Κύριος τῶν κυρίων καὶ ὁ Βασιλεὺς τῶν βασιλέων , καὶ ἐκεῖνοι ποὺ εἶναι μαζί του εἶναι καλεσμένοι καὶ ἐκλεκτοὶ καὶ πιστοί .
Καὶ συνέχισε , « Τὰ νερὰ ποὺ εἶδες , ὅπου κάθεται ἡ πόρνη , εἶναι λαοὶ καὶ ὄχλοι , ἔθνη καὶ γλῶσσαι .
Καὶ τὰ δέκα κέρατα ποὺ εἶδες , αὐτοὶ καὶ τὸ θηρίον θὰ μισήσουν τὴν πόρνην · θὰ τὴν ἐρημώσουν καὶ θὰ τὴν γυμνώσουν · θὰ φάγουν τὶς σάρκες της καὶ θὰ τὴν κάψουν μὲ φωτιά .
Διότι ὁ Θεὸς ἔβαλε εἰς τὶς καρδιές τους τὴν ἰδέαν νὰ πραγματοποιήσουν τὸ σχέδιόν του καὶ νὰ ἐνεργήσουν μὲ μίαν γνώμην καὶ νὰ δώσουν τὴν βασιλείαν τους εἰς τὸ θηρίον μέχρις ὅτου πραγματοποιηθοῦν οἱ λόγοι τοῦ Θεοῦ .
Καὶ ἡ γυναῖκα ποὺ εἶδες εἶναι ἡ πόλις ἡ μεγάλη , ἡ ὁποία βασιλεύει ἐπάνω εἰς τοὺς βασιλεῖς τῆς γῆς » .
Ὕστερα ἀπὸ αὐτά , εἶδα ἄλλον ἄγγελον νὰ κατεβαίνῃ ἀπὸ τὸν οὐρανὸν , μὲ μεγάλην ἐξουσίαν καὶ ἡ γῆ ἐφωτίσθηκε ἀπὸ τὴν λαμπρότητά του ,
καὶ ἐφώναξε μὲ δυνατὴν φωνὴν καὶ εἶπε , « Ἔπεσε , ἔπεσε ἡ Βαβυλὼν ἡ μεγάλη καὶ ἔγινε κατοικία δαιμονίων , καταφύγιον διὰ κάθε πνεῦμα ἀκάθαρτον , καταφύγιον διὰ κάθε ἀκάθαρτον καὶ μισητὸν ὄρνεον ,
διότι ὅλα τὰ ἔθνη ἔχουν πιῆ ἀπὸ τὸ κρασὶ τοῦ πάθους τῆς πορνείας της καὶ οἱ βασιλεῖς τῆς γῆς ἐπόρνευσαν μὲ αὐτὴν καὶ οἱ ἔμποροι τῆς γῆς ἐπλούτισαν ἀπὸ τὸν πλοῦτον τῆς χλιδῆς της » .
Ὕστερα ἄκουσα ἄλλην φωνὴν ἀπὸ τὸν οὐρανὸν νὰ λέγῃ , « Βγὲς ἔξω ἀπ᾽ αὐτήν , λαέ μου , διὰ νὰ μὴ γίνετε μέτοχοι τῶν ἁμαρτιῶν της καὶ συμμερισθῆτε τὰς πληγάς της ·
διότι αἱ ἁμαρτίαι της ἔφθασαν ἕως τὸν οὐρανὸν καὶ ἐθυμήθηκε ὁ Θεὸς τὰ ἐγκλήματά της .
Νὰ τῆς ἀνταποδώσετε ὅπως καὶ αὐτὴ ἀνταπέδωκε , νὰ τῆς πληρώσετε διπλᾶ σύμφωνα πρὸς τὰ ἔργα της · εἰς τὸ ποτῆρι , ποὺ ἔκανε τὸ δικό της μῖγμα , δῶστε της διπλῆν ποσότητα μίγματος .
Ὅσον ἐδόξασε τὸν ἑαυτόν της καὶ παραδόθηκε εἰς ἀκολασίαν , τόσον βασανίστε την καὶ κάμετέ την νὰ πενθήσῃ , ἐπειδὴ μέσα της λέγει , « Κάθομαι σὰν βασίλισσα , δὲν εἶμαι χήρα καὶ δὲν θὰ ἰδῶ πένθος » .
Γι᾽ αὐτὸ θὰ ἔλθουν σὲ μιὰ ἡμέρα αἱ πληγαί της , θάνατος , πένθος καὶ πεῖνα , καὶ θὰ καῇ μὲ φωτιά , διότι εἶναι ἰσχυρὸς ὁ Κύριος ὁ Θεὸς ποὺ τὴν ἔκρινε .
Θὰ τὴν κλάψουν καὶ θὰ τὴν θρηνήσουν οἱ βασιλεῖς τῆς γῆς , ποὺ ἐπόρνευσαν μαζί της καὶ διέπραξαν ἀκολασίες , ὅταν θὰ ἰδοῦν τὸν καπνὸν τῆς φωτιᾶς της ·
θὰ στέκωνται μακρυὰ ἀπὸ τὸν φόβον τοῦ βασανισμοῦ της καὶ θὰ λέγουν , « Οὐαί , οὐαί , ἡ πόλις ἡ μεγάλη Βαβυλών , ἡ πόλις ἡ δυνατή , σὲ μιὰ ὥρα ἦλθε ἡ καταδίκη σου » .
Οἱ ἔμποροι τῆς γῆς ἐπίσης θὰ κλάψουν καὶ θὰ πενθήσουν γι᾽ αὐτήν , διότι τὸ φορτίον τους κανεὶς δὲν θὰ τὸ ἀγοράζῃ πλέον ,
φορτίον ἀπὸ χρυσάφι καὶ ἀσῆμι , πολυτίμους λίθους καὶ μαργαριτάρια , λινὰ καὶ πορφύραν , μεταξωτὰ καὶ κόκκινα · κάθε ξύλον μυρωδᾶτο καὶ ἀντικείμενον ἐλεφάντινον , καὶ κάθε πρᾶγμα ἀπὸ πολύτιμον ξύλον , χαλκόν , σίδηρον ἢ μάρμαρον ·
κινάμωμον καὶ ἄμωμον , θυμιάματα , μύρον καὶ λιβάνι · κρασί , λάδι , σιμιγδάλι καὶ σιτάρι , ζῶα καὶ πρόβατα , ἄλογα , ἁμάξια , δούλους καὶ ψυχὰς ἀνθρώπων .
« Τὰ φροῦτα ποὺ ἐπιθυμοῦσε ἡ ψυχή σου ἐχάθηκαν ἀπὸ σὲ καὶ ὅλα τὰ λιπαρὰ καὶ τὰ λαμπρὰ ἔφυγαν ἀπὸ σὲ καὶ δὲν θὰ τὰ βρῇς πλέον » .
Οἱ ἐμπορευόμενοι εἰς ὅλα αὐτὰ τὰ εἴδη , ποὺ ἐπλούτισαν ἀπὸ αὐτήν , θὰ σταθοῦν μακρυὰ ἀπὸ τὸν φόβον τοῦ βασανισμοῦ της , θὰ κλαίουν καὶ θὰ πενθοῦν
καὶ θὰ λέγουν , « Ἀλλοίμονον , ἀλλοίμονον , ἡ πόλις ἡ μεγάλη , ποὺ φοροῦσε ἐκλεκτὸν λινὸν καὶ πορφυρὸν καὶ κόκκινον ἔνδυμα , καὶ ἦτο στολισμένη μὲ χρυσάφι καὶ πολυτίμους λίθους καὶ μαργαριτάρια ,
σὲ μιὰ ὥρα ἐρημώθηκε ὅλος αὐτὸς ὁ πλοῦτος » . Ὅλοι οἱ κυβερνῆται πλοίων καὶ θαλασσοπόροι , οἱ ναῦται καὶ ὅσοι ἐμπορεύονται διὰ θαλάσσης ἐστάθηκαν ἀπὸ μακρυὰ
καὶ ἐφώναζαν , ὅταν ἔβλεπαν τὸν καπνὸν τῆς φωτιᾶς της , καὶ ἔλεγαν , « Ὑπῆρξε ποτὲ πόλις σὰν τὴν πόλιν τὴν μεγάλην ; » .
Καὶ ἔρριχναν χῶμα εἰς τὰ κεφάλια τους καὶ ἐφώναζαν κλαίοντες καὶ πενθοῦντες , καὶ ἔλεγαν , « Ἀλλοίμονον , ἀλλοίμονον , ἡ πόλις ἡ μεγάλη , εἰς τὴν ὁποίαν ὅλοι ὅσοι εἶχαν πλοῖα εἰς τὴν θάλασσαν ἐπλούτισαν ἀπὸ τὸν πλοῦτόν της . Σὲ μιὰ ὥρα ἐρημώθηκε » .
Χαρῆτε , οὐρανὲ καὶ σεῖς οἱ ἅγιοι καὶ οἱ ἀπόστολοι καὶ οἱ προφῆται , διότι ὁ Θεὸς σᾶς ἐδικαίωσε διὰ τῆς ἐναντίον της κρίσεως .
Καὶ ἕνας ἄγγελος δυνατὸς ἐσήκωσε μιὰ πέτρα , σὰν μιὰ μεγάλη μυλόπετρα καὶ τὴν ἔρριξε εἰς τὴν θάλασσαν καὶ εἶπε , « Ἔτσι μὲ ὁρμὴν θὰ καταπέσῃ ἡ Βαβυλών , ἡ πόλις ἡ μεγάλη , καὶ δὲν θὰ βρεθῇ πλέον .
Καὶ φωνὴ κιθαρωδῶν καὶ μουσικῶν , αὐλητῶν καὶ σαλπιγγτῶν δὲν θ᾽ ἀκουσθῇ πλέον σ᾽ ἐσέ · καὶ τεχνίτης οἱουδήποτε εἴδους τέχνης δὲν θὰ βρεθῇ πλέον σ᾽ ἐσὲ καὶ θόρυβος μύλου δὲν θ᾽ ἀκουσθῇ πλέον σ᾽ ἐσέ ·
φῶς ἀπὸ λυχνάρι δὲν θὰ φέξῃ πλέον σ᾽ ἐσέ · φωνὴ γαμβροῦ καὶ νύμφης δὲν θ᾽ ἀκουσθῇ πλέον σ᾽ ἐσέ . Οἱ ἔμποροί σου ἦσαν οἱ μεγιστᾶνες τῆς γῆς καὶ μὲ τὴν μαγείαν σου ἐπλανήθησαν ὅλα τὰ ἔθνη » .
Τὸ αἷμα προφητῶν καὶ ἁγίων εὑρέθηκε σ᾽ αὐτὴν καὶ ὅλων ποὺ ἔχουν σφαγῆ εἰς τὴν γῆν .
Ὕστερα ἀπὸ αὐτά , ἄκουσα σὰν φωνὴν δυνατὴν ἀπὸ λαὸν πολὺν εἰς τὸν οὐρανόν , οἱ ὁποῖοι ἔλεγαν , « Ἀλληλούϊα ! Ἡ σωτηρία καὶ ἡ δόξα καὶ ἡ δύναμις εἶναι τοῦ Θεοῦ μας ,
διότι αἱ κρίσεις του εἶναι ἀληθιναὶ καὶ δίκαιαι . Κατεδίκασε τὴν πόρνην τὴν μεγάλην ἡ ὁποία μὲ τὴν πορνείαν της διέφθειρε τὴν γῆν , καὶ ἐκδικήθηκε τὸ αἷμα τῶν δούλων του ἐναντίον της » .
Καὶ διὰ δευτέραν φορὰν εἶπαν , « Ἀλληλούϊα ! Ὁ καπνός της ἀνεβαίνει εἰς τοὺς αἰῶνας τῶν αἰώνων » .
Καὶ ἔπεσαν οἱ εἴκοσι τέσσερις πρεσβύτεροι καὶ τὰ τέσσερα ζωντανὰ ὄντα καὶ προσκύνησαν τὸν Θεὸν ποὺ ἐκαθότανε εἰς τὸν θρόνον , καὶ ἔλεγαν , « Ἀμήν , ἀλληλούϊα » .
Καὶ ἀπὸ τὸν θρόνον ἐβγῆκε φωνὴ ποὺ ἔλεγε , « Αἰνεῖτε τὸν Θεόν μας ὅλοι οἱ δοῦλοί του καὶ ἐκεῖνοι ποὺ τὸν φοβοῦνται , μικροὶ καὶ μεγάλοι » .
Καὶ ἄκουσα σὰν φωνὴν ἀπὸ λαὸν πολὺν καὶ σὰν βοὴν ἀπὸ πολλὰ νερὰ καὶ σὰν βοὴν ἀπὸ δυνατὲς βροντὲς ποὺ ἔλεγαν , « Ἀλληλούϊα , διότι ἐβασίλευσεν ὁ Κύριος ὁ Θεὸς ὁ Παντοκράτωρ .
Ἂς χαίρωμεν καὶ ἂς ἀγαλλώμεθα καὶ ἂς τὸν δοξάζωμεν , διότι ἦλθε ἡ ἡμέρα τοῦ γάμου τοῦ Ἀρνίου καὶ ἡ γυναῖκά του ἔχει ἑτοιμασθῆ ·
τῆς ἐδόθηκε ἐκλεκτὸν λινὸν ἔνδυμα λαμπρόν , καθαρόν » . Τὸ λινὸν δηλοῖ τὰς δικαίας πράξεις τῶν ἁγίων .
Τότε ὁ ἄγγελος μοῦ εἶπε , « Γράψε : Μακάριοι οἱ καλεσμένοι εἰς τὸ δεῖπνον τοῦ γάμου τοῦ Ἀρνίου » . Καὶ προσέθεσεν , « Αὐτοὶ εἶναι ἀληθινοὶ λόγοι τοῦ Θεοῦ » .
Καὶ ἔπεσα ἐμπρὸς εἰς τὰ πόδια του νὰ τὸν προσκυνήσω , ἀλλ᾽ αὐτὸς μοῦ εἶπε , « Πρόσεξε , μή . Εἶμαι δοῦλος σὰν ἐσένα καὶ σὰν τοὺς ἀδελφούς σου ποὺ δίνουν μαρτυρίαν διὰ τὸν Ἰησοῦν . Τὸν Θεὸν νὰ προσκυνήσῃς » . Ἡ μαρτυρία διὰ τὸν Ἰησοῦν εἶναι τὸ πνεῦμα τῆς προφητείας .
Ὕστερα εἶδα τὸν οὐρανὸν ἀνοικτόν , καὶ ἰδού , ἕνας ἵππος λευκὸς καὶ ὁ ἀναβάτης καλεῖται Πιστὸς καὶ Ἀληθινός · μὲ δικαιοσύνην κρίνει καὶ πολεμεῖ .
Τὰ μάτια του ἦσαν σὰν πύρινη φλόγα καὶ εἰς τὸ κεφάλι του ἦσαν στέμματα πολλά . Ἐπάνω του ἦτο γραμμένον ἕνα ὄνομα , τὸ ὁποῖον κανεὶς δὲν ξέρει παρὰ αὐτός ,
καὶ φοροῦσε ἕνα ἔνδυμα βαμμένο εἰς τὸ αἷμα . Τὸ ὄνομα μὲ τὸ ὁποῖον καλεῖται εἶναι ὁ Λόγος τοῦ Θεοῦ ·
τὰ στρατεύματα τοῦ οὐρανοῦ , μὲ ἔνδυμα λινὸν λευκόν , καθαρόν , τὸν ἀκολουθοῦσαν ἐπάνω εἰς ἵππους λευκούς .
Ἀπὸ τὸ στόμα του ἔβγαινε ρομφαία δίστομη κοφτερή , διὰ νὰ πατάξῃ μὲ αὐτὴν τὰ ἔθνη . Αὐτὸς θὰ τοὺς ποιμάνῃ μὲ ράβδον σιδερένια καὶ θὰ πατήσῃ τὸ πατητῆρι ποὺ βγάζει τὸ κρασὶ τῆς μεγάλης ὀργῆς τοῦ Θεοῦ τοῦ Παντοκράτορος .
Ἐπάνω εἰς τὸ ἔνδυμα καὶ εἰς τὸν μηρόν του ἔχει ὄνομα γραμμένον , « Βασιλεὺς τῶν βασιλέων καὶ Κύριος τῶν κυρίων » .
Ὕστερα εἶδα ἕνα ἄγγελον νὰ στέκεται εἰς τὸν ἥλιον καὶ ἐφώναξε μὲ φωνὴν δυνατὴν εἰς ὅλα τὰ ὄρνεα ποὺ πετοῦν εἰς τὸ μέσον τοῦ οὐρανοῦ , « Ἐμπρός ! Συγκεντρωθῆτε εἰς τὸ μεγάλο δεῖπνον τοῦ Θεοῦ ,
διὰ νὰ φᾶτε σάρκας βασιλέων καὶ στρατηγῶν καὶ πολεμιστῶν καὶ σάρκας ἵππων καὶ τῶν ἀναβατῶν καὶ σάρκας ὅλων τῶν ἀνθρώπων , ἐλευθέρων καὶ δούλων , μικρῶν καὶ μεγάλων » .
Ὕστερα εἶδα τὸ θηρίον καὶ τοὺς βασιλεῖς τῆς γῆς καὶ τὰ στρατεύματά των συγκεντρωμένα διὰ νὰ κάνουν πόλεμον ἐναντίον τοῦ ἀναβάτου τοῦ ἵππου καὶ τοῦ στρατεύματός του .
Καὶ ἐπιάσθηκε τὸ θηρίον καὶ μαζί του ὁ ψευδοπροφήτης ποὺ ἔκανε τὰ θαύματα ἐμπρός του , μὲ τὰ ὁποῖα ἐπλάνησε ἐκείνους ποὺ εἶχαν πάρει τὸ χαραγμένο σημάδι τοῦ θηρίου καὶ προσκυνοῦσαν τὴν εἰκόνα του . Ἐρρίχθηκαν καὶ οἱ δύο ζωντανοὶ εἰς τὴν λίμνην τῆς φωτιᾶς ποὺ ἔκαιε μὲ θειάφι .
Οἱ λοιποὶ ἐφονεύθησαν μὲ τὴν ρομφαίαν τοῦ ἀναβάτου τοῦ ἵππου , ποὺ ἔβγαινε ἀπὸ τὸ στόμα του , καὶ ὅλα τὰ ὄρνεα ἐχόρτασαν ἀπὸ τὰς σάρκας των .
Ὕστερα εἶδα ἄγγελον νὰ κατεβαίνῃ ἀπὸ τὸν οὐρανόν , ὁ ὁποῖος εἶχε τὸ κλειδὶ τῆς ἀβύσσου καὶ μιὰ μεγάλη ἁλυσίδα εἰς τὸ χέρι του .
Καὶ ἔπιασε τὸν δράκον , τὸ φίδι τὸ ἀρχαῖον , ποὺ εἶναι ὁ Διάβολος καὶ ὁ Σατανᾶς καὶ τὸν ἔδεσε διὰ χίλια χρόνια ,
καὶ τὸν ἔρριξε εἰς τὴν ἄβυσσον , τὴν ὁποίαν ἔκλεισε καὶ ἐσφράγισε ἀπὸ πάνω του , διὰ νὰ μὴ πλανᾷ πλέον τὰ ἔθνη , ἕως ὅτου συμπληρωθοῦν τὰ χίλια χρόνια . Ἔπειτα πρέπει νὰ λυθῇ διὰ μικρὸν χρόνον .
Ὕστερα εἶδα θρόνους καὶ εἰς αὐτοὺς ἐκάθοντο ἐκεῖνοι εἰς τοὺς ὁποίους ἐδόθηκε δικαστικὴ ἐξουσία . Εἶδα ἐπίσης τὰς ψυχὰς ἐκείνων ποὺ εἶχαν ἀποκεφαλισθῆ διὰ τὴν μαρτυρίαν των περὶ τοῦ Ἰησοῦ καὶ διὰ τὸν λόγον τοῦ Θεοῦ καὶ οἱ ὁποῖοι δὲν εἶχαν προσκυνήσει τὸ θηρίον οὔτε τὴν εἰκόνα του καὶ δὲν εἶχαν λάβει τὸ χαραγμένο σημάδι εἰς τὸ πρόσωπόν τους ἢ τὸ χέρι τους . Αὐτοὶ ἦλθαν πάλιν εἰς τὴν ζωὴν καὶ ἐβασίλευσαν μαζὶ μὲ τὸν Χριστὸν χίλια χρόνια .
Οἱ ὑπόλοιποι ἀπὸ τοὺς νεκροὺς δὲν ἀνέζησαν πρὶν συμπληρωθοῦν τὰ χίλια χρόνια . Αὐτὴ εἶναι ἡ πρώτη ἀνάστασις .
Μακάριος καὶ ἅγιος ἐκεῖνος ποὺ συμμετέχει εἰς τὴν πρώτην ἀνάστασιν . Ὁ δεύτερος θάνατος δὲν ἔχει ἐξουσίαν ἐπάνω τους , ἀλλὰ θὰ εἶναι ἱερεῖς τοῦ Θεοῦ καὶ τοῦ Χριστοῦ καὶ θὰ βασιλεύσουν μαζί του χίλια χρόνια .
Ὅταν τελειώσουν τὰ χίλια χρόνια , θὰ λυθῇ ὁ Σατανᾶς ἀπὸ τὴν φυλακήν του
καὶ θὰ βγῇ διὰ νὰ πλανήσῃ τὰ ἔθνη εἰς τὶς τέσσερις γωνίες τῆς γῆς , τὸν Γὼγ καὶ τὸν Μαγώγ , καὶ νὰ τοὺς συγκεντρώσῃ εἰς τὸν πόλεμον · εἶναι ἀναρίθμητοι σὰν τὴν ἄμμον τῆς θαλάσσης .
Καὶ ἀνέβηκαν εἰς ὅλον τὸ πλάτος τῆς χώρας καὶ περικύκλωσαν τὴν κατασκήνωσιν τῶν ἁγίων καὶ τὴν πόλιν τὴν ἀγαπημένην . Ἀλλὰ κατέβηκε φωτιὰ ἀπὸ τὸν οὐρανὸν ἀπὸ τὸν Θεόν , καὶ τοὺς κατέφαγε ·
καὶ ὁ διάβολος ποὺ τοὺς πλανᾶ ἐρρίχθηκε εἰς τὴν λίμνην ποὺ εἶχε τὴν φωτιὰ καὶ τὸ θειάφι , ὅπου ἦσαν τὸ θηρίον καὶ ὁ ψευδοπροφήτης , καὶ θὰ βασανισθοῦν ἡμέραν καὶ νύχτα εἰς τοὺς αἰῶνας τῶν αἰώνων .
Ὕστερα εἶδα ἕνα μεγάλον θρόνον λευκόν , καὶ ἐκεῖνον ποὺ ἐκαθότανε εἰς αὐτόν , ἀπὸ τοῦ προσώπου τοῦ ὁποίου ἐξαφανίσθηκε ἡ γῆ καὶ ὁ οὐρανὸς χωρὶς νὰ ἀφήσουν ἴχνη .
Καὶ εἶδα τοὺς νεκρούς , μεγάλους καὶ μικρούς , νὰ στέκωνται ἐμπρὸς εἰς τὸν θρόνον · καὶ ἀνοίχθηκαν βιβλία . Ὕστερα ἀνοίχθηκε ἄλλον βιβλίον , τὸ ὁποῖον εἶναι τὸ βιβλίον τῆς ζωῆς , καὶ ἐκρίθησαν οἱ νεκροὶ ἀπὸ τὰ γραμμένα εἰς τὰ βιβλία , σύμφωνα πρὸς τὰ ἔργα των .
Ἡ θάλασσα ἀπέδωκε τοὺς νεκρούς της καὶ ὁ θάνατος καὶ ὁ ᾅδης ἀπέδωκαν τοὺς νεκροὺς ποὺ ἐφύλαγαν , καὶ ὅλοι ἐκρίθησαν σύμφωνα πρὸς τὰ ἔργα τους .
Τότε ὁ θάνατος καὶ ὁ ᾅδης ἐρρίχθηκαν εἰς τὴν λίμνην τῆς φωτιᾶς . Αὐτὸς εἶναι ὁ δεύτερος θάνατος .
Καὶ ὅποιος δὲν εὑρέθηκε γραμμένος εἰς τὸ βιβλίον τῆς ζωῆς , ἐρρίχθηκε εἰς τὴν λίμνην τῆς φωτιᾶς .
Ὕστερα εἶδα καινούργιον οὐρανὸν καὶ καινούργιαν γῆν , διότι ὁ πρῶτος οὐρανὸς καὶ ἡ πρώτη γῆ ἔφυγαν , καὶ ἡ θάλασσα δὲν ὑπάρχει πλέον .
Καὶ εἶδα τὴν πόλιν τὴν ἁγίαν , τὴν νέαν Ἱερουσαλήμ , νὰ κατεβαίνῃ ἀπὸ τὸν οὐρανὸν ἀπὸ τὸν Θεόν , ἑτοιμασμένη σὰν νύμφη στολισμένη διὰ τὸν ἄνδρα της .
Καὶ ἄκουσα φωνὴν μεγάλην ἀπὸ τὸν οὐρανὸν νὰ λέγῃ , « Ἰδού , ἡ κατοικία τοῦ Θεοῦ εἶναι μεταξὺ τῶν ἀνθρώπων · θὰ κατοικήσῃ μαζί τους καὶ αὐτοὶ θὰ εἶναι λαός του καὶ ὁ ἴδιος ὁ Θεὸς θὰ εἶναι μαζί τους .
Θὰ ἐξαλείψῃ ὁ Θεὸς κάθε δάκρυ ἀπὸ τὰ μάτια τους · ὁ θάνατος δὲν θὰ ὑπάρχῃ πλέον , οὔτε πένθος , οὔτε κραυγή , οὔτε πόνος θὰ ὑπάρχῃ πλέον , διότι τὰ παλαιὰ παρῆλθαν » .
Τότε ἐκεῖνος ποὺ κάθεται εἰς τὸν θρόνον εἶπε , « Ἰδού , τὰ κάνω ὅλα καινούργια » . Καὶ εἰς ἐμὲ εἶπε , « Γράψε το , διότι αὐτοὶ οἱ λόγοι εἶναι ἀξιόπιστοι καὶ ἀληθινοί » .
Καὶ προσέθεσε , « Ἐκπληρώθηκαν ὅλα . Ἐγὼ εἶμαι τὸ Α καὶ τὸ Ω , ἡ ἀρχὴ καὶ τὸ τέλος . Εἰς ἐκεῖνον ποὺ διψᾶ ἐγὼ θὰ τοῦ δώσω δωρεὰν ἀπὸ τὴν πηγὴν τοῦ νεροῦ τῆς ζωῆς .
Αὐτὰ θὰ κληρονομήσῃ ἐκεῖνος ποὺ νικᾶ καὶ ἐγὼ θὰ τοῦ εἶμαι Θεὸς καὶ αὐτὸς θὰ μοῦ εἶναι υἱός .
Ἀλλ᾽ οἱ δειλοί , οἱ ἄπιστοι καὶ οἱ βδελυροί , οἱ φονηάδες , οἱ πόρνοι , οἱ μάγοι , οἱ εἰδωλολάτραι καὶ ὅλοι οἱ ψεῦτες θὰ ἔχουν τὴν θέσιν τους εἰς τὴν λίμνην ποὺ καίεται μὲ φωτιὰ καὶ θειάφι . Αὐτὸς εἶναι ὁ δεύτερος θάνατος » .
Ὕστερα ἦλθε ἕνας ἀπὸ τοὺς ἑπτὰ ἀγγέλους , ποὺ εἶχαν τὰς ἑπτὰ φιάλας μὲ τὰς ἑπτὰ τελευταίας πληγάς , καὶ μοῦ μίλησε καὶ εἶπε , « Ἔλα νὰ σοῦ δείξω τὴν νύμφην , τὴν γυναῖκα τοῦ Ἀρνίου » .
Καὶ μὲ ἔφερε ἐν ἐκστάσει σ᾽ ἕνα μεγάλο , ψηλὸ βουνό , καὶ μοῦ ἔδειξε τὴν πόλιν τὴν ἁγίαν Ἱερουσαλὴμ νὰ κατεβαίνῃ ἀπὸ τὸν οὐρανὸν ἀπὸ τὸν Θεόν ,
ἔχουσα τὴν δόξαν τοῦ Θεοῦ . Ἡ λάμψις της ἔμοιαζε μὲ πολυτιμότατον λίθον , σὰν τὸν ἴασπιν λίθον ποὺ λάμπει σὰν κρύσταλλο .
Εἶχε μεγάλο καὶ ψηλὸ τεῖχος μὲ δώδεκα πύλας , εἰς τὰς ὁποίας ἦσαν δώδεκα ἄγγελοι · καὶ εἰς τὰς πύλας ἦσαν γραμμένα τὰ ὀνόματα τῶν δώδεκα φυλῶν τοῦ Ἰσραήλ .
Πρὸς ἀνατολὰς ὑπῆρχαν τρεῖς πύλαι , πρὸς βορρᾶν τρεῖς πύλαι , πρὸς νότον τρεῖς πύλαι καὶ πρὸς δυσμὰς τρεῖς πύλαι .
Τὸ τεῖχος τῆς πόλεως εἶχε δώδεκα θεμελίους λίθους , ἐπὶ τῶν ὁποίων ἦσαν τὰ δώδεκα ὀνόματα τῶν δώδεκα ἀποστόλων τοῦ Ἀρνίου .
Καὶ ὁ ἄγγελος ποὺ μιλοῦσε μαζί μου εἶχε ἕνα μέτρον , ἕνα χρυσὸ καλάμι , διὰ νὰ μετρήσῃ τὴν πόλιν , τὰς πύλας της καὶ τὸ τεῖχός της .
Καὶ ἡ πόλις εἶναι οἰκοδομημένη τετράγωνη , τὸ μῆκός της ἤτανε ὅσον τὸ πλάτος της . Καὶ ἐμέτρησε τὴν πόλιν μὲ τὸ καλάμι δώδεκα χιλιάδες στάδια · τὸ μῆκος , τὸ πλάτος καὶ τὸ ὕψος της ἦσαν ἴσα .
Ἐμέτρησε ἐπίσης τὸ τεῖχός της , ἑκατὸ σαράντα τέσσερις πήχεις , κατὰ τὸ ἀνθρώπινον μέτρον , τὸ ὁποῖον ἐχρησιμοποιοῦσε ὁ ἄγγελος .
Τὸ τεῖχος ἦτο κτισμένον ἀπὸ ἴασπιν καὶ ἡ πόλις ἀπὸ καθαρὸ χρυσάφι , ποὺ ἔλαμπε σὰν καθαρὸ γυαλί .
Τὰ θεμέλια τοῦ τείχους ἦσαν στολισμένα μὲ κάθε εἶδος πολυτίμου λίθου . Ὁ πρῶτος θεμέλιος λίθος ἤτανε ἴασπις , ὁ δεύτερος σάπφειρος , ὁ τρίτος χαλκηδών , ὁ τέταρτος σμάραγδος ,
ὁ πέμπτος σαρδόνυξ , ὁ ἕκτος σάρδιον , ὁ ἕβδομος χρυσόλιθος , ὁ ὄγδοος βήρυλλος , ὁ ἔνατος τοπάζιον , ὁ δέκατος χρυσόπρασος , ὁ ἑνδέκατος ὑάκινθος , ὁ δωδέκατος ἀμέθυστος .
Αἱ δώδεκα πύλαι ἦσαν δώδεκα μαργαριτάρια · κάθε πύλη ἤτανε καμωμένη ἀπὸ ἕνα μαργαριτάρι . Ἡ πλατεῖα τῆς πόλεως ἦτο ἀπὸ καθαρὸ χρυσάφι σὰν γυαλὶ διαυγές .
Ναὸν δὲν εἶδα εἰς τὴν πόλιν , διότι ναός της εἶναι ὁ Κύριος ὁ Θεὸς ὁ Παντοκράτωρ καὶ τὸ Ἀρνίον .
Καὶ ἡ πόλις δὲν ἔχει ἀνάγκην ἀπὸ τὸν ἥλιον οὔτε ἀπὸ τὴν σελήνην διὰ νὰ τὴν φωτίζουν , διότι ἡ δόξα τοῦ Θεοῦ εἶναι τὸ φῶς της καὶ τὸ λυχνάρι της εἶναι τὸ Ἀρνίον .
Μὲ τὸ φῶς της θὰ περπατήσουν τὰ ἔθνη , καὶ οἱ βασιλεῖς τῆς γῆς θὰ φέρουν τὴν δόξαν καὶ τὴν τιμήν των εἰς αὐτήν .
Αἱ πύλαι της δὲν θὰ κλεισθοῦν ποτὲ τὴν ἡμέραν · νύχτα ἐκεῖ δὲν θὰ ὑπάρχῃ .
Καὶ θὰ φέρουν εἰς αὐτὴν τὴν δόξαν καὶ τὴν τιμὴν τῶν ἐθνῶν ·
ἀλλὰ δὲν θὰ μπῇ εἰς αὐτὴν τίποτε τὸ μολυσμένον , οὔτε κανεὶς ποὺ κάνει βδελυκτὰ πράγματα καὶ ψευδῆ , παρὰ μόνον οἱ γραμμένοι εἰς τὸ βιβλίον τῆς ζωῆς τοῦ Ἀρνίου .
Ὕστερα μοῦ ἔδειξε τὸν ποταμὸν τοῦ νεροῦ τῆς ζωῆς , ποὺ ἔλαμπε σὰν κρύσταλλο καὶ ὁ ὁποῖος ἐπήγαζε ἀπὸ τὸν θρόνον τοῦ Θεοῦ καὶ τοῦ Ἀρνίου .
Εἰς τὸ μέσον τῆς πλατείας της , καὶ ἀπὸ τὸ ἕνα μέρος τοῦ ποταμοῦ καὶ ἀπὸ τὸ ἄλλο , ὑπῆρχε δένδρον ζωῆς , τὸ ὁποῖον κάνει καρποὺς δώδεκα φορές , μίαν κάθε μῆνα , καὶ τὰ φύλλα τοῦ δένδρου χρησιμεύουν πρὸς θεραπείαν τῶν ἐθνῶν .
Δὲν θὰ ὑπάρχῃ πλέον ἐκεῖ κανένα ἀνάθεμα . Ὁ θρόνος τοῦ Θεοῦ καὶ τοῦ Ἀρνίου θὰ εἶναι ἐκεῖ , καὶ οἱ δοῦλοί του θὰ τὸν λατρεύουν ·
θὰ ἰδοῦν τὸ πρόσωπόν του καὶ τὸ ὄνομά του θὰ εἶναι εἰς τὰ μέτωπά των .
Νύχτα δὲν θὰ ὑπάρχῃ πλέον καὶ δὲν θὰ ὑπάρχῃ ἀνάγκη ἀπὸ λυχνάρι καὶ φῶς τοῦ ἡλίου , διότι ὁ Κύριος ὁ Θεὸς θὰ τοὺς φωτίζῃ καὶ θὰ βασιλεύσουν εἰς τοὺς αἰῶνας τῶν αἰώνων .
Ὕστερα μοῦ εἶπε , « Αὐτοὶ οἱ λόγοι εἶναι ἀξιόπιστοι καὶ ἀληθινοί . Ὁ Κύριος ὁ Θεὸς τῶν πνευμάτων τῶν προφητῶν ἔστειλε τὸν ἄγγελόν του νὰ δείξῃ εἰς τοὺς δούλους του ἐκεῖνα ποὺ πρέπει νὰ γίνουν γρήγορα .
Καὶ ἰδού , ἔρχομαι γρήγορα . Μακάριος ἐκεῖνος ποὺ τηρεῖ τὰ λόγια τῆς προφητείας τοῦ βιβλίου αὐτοῦ .
Ἐγὼ ὁ Ἰωάννης εἶμαι ποὺ ἄκουσα καὶ εἶδα αὐτά . Καὶ ὅταν τὰ ἄκουσα καὶ τὰ εἶδα , ἔπεσα εἰς τὰ πόδια τοῦ ἀγγέλου , ποὺ μοῦ τὰ ἔδειχνε , διὰ νὰ τὸν προσκυνήσω .
Ἀλλ᾽ αὐτὸς μοῦ εἶπε , « Πρόσεξε , μή ! Εἶμαι δοῦλος σὰν ἐσένα καὶ σὰν τοὺς ἀδελφούς σου τοὺς προφήτας καὶ ἐκείνους ποὺ τηροῦν τὰ λόγια τοῦ βιβλίου αὐτοῦ . Τὸν Θεὸν νὰ προσκυνήσῃς » .
Καὶ προσέθεσε , « Μὴ σφραγίσῃς τὰ λόγια τῆς προφητείας τοῦ βιβλίου αὐτοῦ , διότι ὁ καιρὸς πλησιάζει .
Ὅποιος κάνει τὸ κακόν , ἂς κάνῃ ἀκόμη τὸ κακόν , ὁ ρυπαρὸς ἂς εἶναι ἀκόμη ρυπαρός , ὁ καλὸς ἂς κάνῃ ἀκόμη τὸ καλόν , καὶ ὁ ἅγιος ἂς ἁγιασθῇ ἀκόμη .
Ἰδού , ἔρχομαι γρήγορα , καὶ φέρω μαζί μου τὴν ἀνταμοιβήν μου , διὰ νὰ ἀποδώσω εἰς τὸν καθένα σύμφωνα πρὸς τὸ ἔργον του .
Ἐγὼ εἶμαι τὸ Α καὶ τὸ Ω , ὁ πρῶτος καὶ ὁ τελευταῖος , ἡ ἀρχὴ καὶ τό τέλος » .
Μακάριοι ἐκεῖνοι ποὺ ἐκτελοῦν τὰς ἐντολάς του , διὰ νὰ ἔχουν δικαίωμα εἰς τὸ δένδρον τῆς ζωῆς καὶ διὰ νὰ μποῦν εἰς τὴν πόλιν ἀπὸ τὰς πύλας .
Ἔξω τὰ σκυλιά , οἱ μάγοι καὶ οἱ πόρνοι , οἱ φονηάδες καὶ οἱ εἰδωλολάτραι καὶ καθένας ποὺ ἀγαπᾶ καὶ κάνει τὸ ψεῦδος .
« Ἐγὼ ὁ Ἰησοῦς ἔστειλα τὸν ἄγγελόν μου σ᾽ ἐσᾶς μὲ τὴν μαρτυρίαν αὐτὴν διὰ τὰς ἐκκλησίας . Ἐγὼ εἶμαι ἡ ρίζα καὶ τὸ γένος τοῦ Δαυΐδ , τὸ λαμπρὸ πρωϊνὸ ἀστέρι » .
Καὶ τὸ Πνεῦμα καὶ ἡ νύμφη λέγουν , « Ἔρχου » . Καὶ ἐκεῖνος ποὺ ἀκούει , ἂς πῇ , « Ἔλα » . Καὶ ἐκεῖνος ποὺ διψᾶ ἂς ἔλθῃ , καὶ ἐκεῖνος ποὺ τὸ ἐπιθυμεῖ , ἂς πάρῃ νερὸ ζωῆς δωρεάν .
Ἐγὼ διαβεβαιῶ καθένα ποὺ ἀκούει τὰ λόγια τῆς προφητείας τοῦ βιβλίου αὐτοῦ , ὅτι ἐὰν προσθέσῃ κανεὶς εἰς αὐτά , θὰ προσθέσῃ εἰς αὐτὸν ὁ Θεὸς τὰς πληγὰς ποὺ εἶναι γραμμέναι εἰς τοῦτο τὸ βιβλίον ·
ἐὰν ἀφαιρέσῃ κανεὶς ἀπὸ τὰ λόγια τοῦ βιβλίου τῆς προφητείας αὐτῆς , θὰ ἀφαιρέσῃ ὁ Θεὸς τὸ μερίδιόν του ἀπὸ τὸ δένδρον τῆς ζωῆς καὶ τὴν πόλιν τὴν ἁγίαν , ποὺ εἶναι γραμμένα εἰς τοῦτο τὸ βιβλίον .
Ἐκεῖνος ποὺ μαρτυρεῖ αὐτὰ λέγει , « Ναί , ἔρχομαι γρήγορα » . Ἀμήν , ναὶ ἔρχου , Κύριε Ἰησοῦ .
Ἡ χάρις τοῦ Κυρίου Ἰησοῦ Χριστοῦ νὰ εἶναι μαζὶ μὲ ὅλους τοὺς ἁγίους . Ἀμήν .

















































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































